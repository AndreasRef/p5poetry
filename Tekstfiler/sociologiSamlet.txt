Indledning
I den moderne vestlige verden er fornuft højt vægtet som erkendelsesform. Udviklingen af de
vestlige samfund er fulgt med teknologien, og videnskabens udbredelse er markant. Den typiske
opfattelse af moderniteten bygger på den klassiske videnskabelige rationelle tænkemåde og
forståelse af verden. Rationalitet er et nøglebegreb for Habermas, og den præger i høj grad hans
teoriapparat, som er kendetegnet ved netop rationalitetens betydning for den vestlige civilisation. Et særligt element ved Habermas tænkning er, at den i sin natur er kritisk, men samtidig peger den på
muligheder i det objekt den kritiserer. Det er på mange måder en kritik af den formålsrationelle eller instrumentelle handlen, Habermas mener præger moderniteten. Men Habermas opstiller en særlig
form for rationalitet og understreger dennes potentiale for at sikre moral og normdannelse i det
sociale. Han kalder denne særlige rationalitetsform for den kommunikative rationalitet (Eriksen &
Weigård 2003:22). Med denne demonstrerer Habermas, hvorledes moderniteten besidder et
potentiale, som blot er uforløst (ibid.:43). Det er vigtigt at pointere, at Habermas identificerer visse farer ved rationaliteten, men tidligt i sit forfatterskab fastslår, hvordan modernitetens
rationalitetsbegreb anlægger større sandsynlighed for indsigt end tidligere tiders fremhævelse af
åndsliv og følelser (ibid.:19).
Udgangspunktet er diskursetikken, og hvorledes denne bygger på Kants forståelse af fornuft. Der er
set bort fra centrale elementer i Habermas’ teori, herunder den herredømmefri dialog, da der ikke
ønskes en kritisk bedømmelse af, hvorledes den herredømmefri samtale er mulig eller ej, men
derimod en analyse af hvorledes Habermas anser fornuft som afgørende for moral. Tesen hos både
Habermas og Kant er, at normer dannes på baggrund af fornuften. Det rationelle ligger dermed til
grund for, at der kan dannes universelle principper for moral.
Det er med baggrund i dette, denne opgave er relevant. For Habermas synes på trods af sin
overbevisning om det rationelle element og dets relevans for samfundet dog at trække i land mht.
det religiøse element i samfundet. I en dialog indgået med den tidligere kardinal Joseph Ratzinger
understreger Habermas, hvordan de religiøse bidrag er vigtige i samfundsdebatten. Det er dette
synspunkt, som er omdrejningspunkt for opgavens diskussion, for hvis Habermas fastholder
rationalitetens mulighed, hvordan kan religionen så indpasses i teorien? Dette fører til følgende
problemstilling:

Hvordan anvender Habermas fornuftsbegrebet i sin teori, og hvordan bliver fornuften afgørende
for moraldannelse? I relation til dette, hvordan påvirker Habermas’ syn på religion hans teori om
fornuft?
Opgaven er opbygget på følgende måde for at fremhæve de rationelle elementer ved Habermas
teoriapparat for til sidst at belyse og diskutere religionens fremherskende rolle. Den består af et
redegørende afsnit om fornuftsbegrebet med udgangspunkt i forskellen mellem den rene og
praktiske fornuft. Derefter belyses teorien om den kommunikative rationalitet, diskursetikken i
forhold til Kants kategoriske imperativ, de forskellige brug af fornuften og til sidst en introduktion til begrebet det post-sekulære samfund og en diskussion af betydningen af dette i relation til det rationelle ved Habermas teori.

Den praktiske fornuft
For Habermas er fornuften essentiel i dannelsen af moral og normer i samfundet. Hans begreb om
fornuft præsenteres ved hjælp af Kants begreber om den rene fornuft og den praktiske fornuft.
Tesen er, at Habermas trækker på Kants moralfilosofi og den praktiske fornuft.
Kant havde fokus på at én og samme fornuft finder forskellig anvendelse, og fornuften har derfor
flere funktioner i hans teoriapparat (Kant 2002:37). Den rene fornufts evner er sanseevnen,
anskuelsen og forstanden. Den rene fornuft er så at sige den erkendelsesteoretiske fornuft, altså
fornuften der ligger til grund for, at vi kan erkende. Dermed følger, at den rene fornuft er regulativ, idet den regulerer vores erkendelse ud fra sanseevnen, anskuelsen og forstanden (Bøgeskov i Kant 2002:23).
Den praktiske fornuft er den del af fornuften, som er praktisk konstitutiv. Den omhandler
menneskets handlinger (ibid.:23). Den praktiske fornuft får således til opgave at være
handlingsbestemmende, hvilket er en nødvendighed i dannelsen af moral og normer.
Habermas belyser sit begreb om den praktiske fornuft, ud fra den rationelle etik der foregår mellem
mennesker i det diskursive system, han opstiller. Dette er argumentet for, at der viderehen anvendes
begrebet om den praktiske fornuft. Udgangspunktet er at redegøre for netop den fornuft som opstår i
det intersubjektive i det sociale diskursive fællesskab (Nedergaard 2010:296).

Fornuftens formål
Fælles for Kants og Habermas’ forståelse af fornuft er dens emancipatoriske potentiale (Habermas
2005:38;Eriksen & Weigård 2003:267). Habermas mener, at viljen der er styret af moralsk indsigt
og det rationelle er autonom. Den autonome vilje bliver så internaliseret i fornuften, som derved gør
individet frit (Habermas 2005:34,38). Konstellationen af vilje og den praktiske fornuft ændrer sig
alt efter situation (ibid.:35). De problemer man kan søge at løse har således ”Selv en
situationsdefinerende kraft og lægger ifølge deres egen logik så at sige beslag på vores ånd”
(ibid.:42). Vi handler altså ud fra fornuften og danner hermed moralen.
I dette ligger dog også en væsentlig pointe, som kan iagttages hos både Kant og Habermas. I den
almene lov hos Kant og universaliseringsgrundsætningen hos Habermas forbindes fornuftsvæsenets
vilje a priori (Kant 2002:59). At fornuftsvæsenets vilje er a priori forklarer, at hvis ”fornuften alene for sig selv bestemmer adfærden, så må den nødvendigvis gøre dette a priori og altså før alt andet være iboende i individets væsen som herved handler på baggrund af fornuften” (Kant 2002:86).

Kommunikativ rationalitet
Det væsentlige for Habermas med teorien om den kommunikative rationalitet og diskursetik er
sproget. For kun mennesker med samme sprog som forstår den mening andre ligger i deres tale kan
sammen erkende, hvilken vej der er den mest fornuftige. Ifølge Habermas betinger fornuften, at det
individet siger vil være rigtigt, sandt og dermed gyldigt, idet der i individet er en indlejret fornuft jævnfør ovenstående afsnit om fornuftens egentlige formål. Aktøren kan anvende den indlejrede
fornuft i det kommunikative: ”Teorien om kommunikativ handling skal avdekke det fornuftpotensial
som finnes i kommunikativ hverdagspraksis” (Habermas 1999:96). I den ideelle samtale vil normer
og moral dannes på baggrund af det argumentationsfællesskab samtalen består i. Problematikken
opstår dog, når andre former for fornuft dominerer det kommunikative som f.eks.
formålsrationaliteten. Det er i forlængelsen af denne Habermas’ mål at identificere de mekanismer
der udløser det formålsrationelle, eller med hans eget begreb den instrumentelle fornuft, og belyse
hvordan det virker fremmedgørende for samfundet (Eriksen & Weigård 2003:22).
Formålsrationaliteten er derfor den typiske form for rationalitet, kritikere af moderniteten oftest
refererer til. Problematikkerne omkring den ligger i forlængelse af modernitetens rationelle
tankegang. Det moderne samfund er præget af funktionalitet og produktivitet, men som Weber
beskrev, skaber det for medlemmerne af samfundet en risiko for at ende i rationalitetens jernbur,
hvor værdier går tabt for mennesket (Weber 1998:121). Habermas virker umiddelbart enig i
kritikken om den formålsrationelle fornuft, men hans modsvar til modernitetsskeptikere og kritikere
består i, at vise fornuften dog kan bibringe en rationel sikkerhed for mennesket. Denne sikkerhed
opstår i den intersubjektive kommunikative handlen (Baert 2005:121). Denne handlingsteori tager
udgangspunkt i relationen mellem individer, som gennem kommunikation og fremlæggelse af
argumenter kan nå frem til, hvordan man handler praktisk og moralsk. For Habermas er moral altså
det, der opstår mellem mennesker, der indgår i en dialog, hvor argumenter konstant kan udfordres
og kritiseres (ibid.:121). Muligheden for fælles konsensus og dermed en fælles forståelse er altid
tilstedeværende i det kommunikative felt, og det er netop denne konsensus, som skal lede individer
til de rette handlinger. For i det kommunikative, altså gennem sproget, skabes en fælles forståelse
og et fælles mål. Det er essensen i Habermas’ begreb om kommunikativ handlen - at aktøren er i
stand til at følge andre aktørers handlinger og dermed handle ud fra interaktion med konsensus
(Eriksen & Weigård 2003:21).
Habermas demonstrerer med teorien om den kommunikative handlen, hvordan der eksisterer en
mulighed for moralsk handlen og konfliktløsning på kommunikativt plan i det moderne samfund
(ibid.:22). I den kritiske tradition Habermas viderefører, skal samfundsvidenskabelige diskurser
ikke blot skal være sande i teoretisk forstand men samtidig gyldige i praktisk forstand dvs. også i
forhold til etik. På denne måde forholder den kritiske teoretiker, og altså også Habermas, sig
normativt til samfundsvidenskaben (Sørensen 2010:195). Habermas’ teori har altså et
normativistisk islæt, men med diskursetikken foreskriver han ikke, hvordan man skal handle, men
hvordan man kan handle.
Diskursetikkens universaliseringsgrundsætning og det kategoriske imperativ
Et vigtigt element i teorien om det kommunikative er diskursetikken. Diskursetikken hentyder til
det argumentationsfællesskab aktører kan indgå i. Det er en samtale, hvori der opstår normer for,
hvordan man bør handle moralsk: ”En diskursetik er en etik, der taler om hvordan vi bør handle”
(Glebe-møller i Habermas 1996:5). Diskursetikken præsenterer begrebet om en ideel samtale, hvor
alle aktører, der deltager, har lige muligheder for at forholde sig kritisk og bidrage med argumenter.
Overholdes dette produceres der gennem samtalen moralske forudsætninger for handlen. En sådan
konstellation må kræve en argumentation for at en fælles moral kan opstå i det sociale. Det er for at
belyse netop denne problematik at Habermas anvender universaliseringsgrundsætningen (ibid.:8).
Universaliseringsgrundsætningen tager på mange måder afsæt i Kants kategoriske imperativ
formuleret som ” ”(..)jeg skal aldrig handle anderledes, end at jeg også kan ville, at min maksime
skal blive en almengyldig lov” (Kant 2002:51). Det fælles for Habermas’ universaliseringsgrundsærning og Kants kategoriske imperativ er, at normer og moral dannes ud fra
det rationelle. Fornuften er altså afgørende for moral.
For Kant er begrebet om universalitet lig med fornuft. Fornuften skaber de principper, der afgør
hvordan man bør handle eller forholde sig (Arrington 1998:267). Princippet om det kategoriske
imperativ beskriver, hvordan man bør handle fornuftigt ud fra et princip, som motiverer viljen og er
en universel lov. Det kategoriske imperativ kan altså siges at være en almengyldig handlingslov,
som fordrer moral og retfærdighed. Fornuften er byggestenen i det kategoriske imperativ, den
opfordrer til den rette moralske handlen, som bør være det øverste formål:
”Men til grund for sådanne vurderinger ligger der en idé om et andet tilværelsesformål, som er
langt vigtigere end lyksaligheden, og hvortil fornuften egentlig er indrettet, hvorfor størstedelen af menneskenes private hensigter må træde til side for dette øverste formål” (Kant 2002:43).
Fornuften er altså højere rangeret end menneskets tilbøjeligheder og lyksaligheden, idet fornuften
har potentialet til at afgøre, hvad der er retfærdigt.
Habermas anvender en lignende tilgang til moral. Det sker dog i forlængelse af det kognitivistiske i
hans teori - han mener at moral bygger på viden, og at man derfor kan finde frem til et svar på, hvad
der er moralsk rigtigt gennem erkendelse (Eriksen & Weigård 2003:89). Habermas viderefører
gennem denne tilgang Kants idé om fornuft og moral i diskursetikken. Habermas forklarer at ”(alle
kognitivistiske etikker knytter sig nemlig til den intuition, som Kant har formuleret i det kategoriske
imperativ” (Habermas 1996:50) Det er altså på baggrund af det kategoriske imperativ, princippet
om universel gyldig retfærdighed eller moral opstår i Habermas teori.
Der er altså tydelige ligheder ved Kants og Habermas anvendelse af fornuftsbegrebet i forhold til
moral, men der er også tydelige uligheder ved teorierne. Kant opererer med en enlig handlende
monologisk aktør mens Habermas’ tager afsæt i det kollektive og intersubjektiviteten. For
Habermas er omdrejningspunktet netop, hvordan moral opstår ud fra det diskursive (ibid.:55).
Habermas mener altså i modsætning til Kant, at i det kommunikative fællesskab dannes moralen og
ikke ud fra den ensomme aktørs subjektive handlen.
Diskursetikkens formål er som nævnt at beskrive en etik, der taler om, hvordan man bør handle
(Glebe-Møller i Habermas 1996:5). Det er med teorien om diskursetikken Habermas’ mål at
redegøre for, hvordan moral kan forklares ud fra noget rationelt, som opstår i gensidig afhængighed
i sproget og den sociale verden (Habermas 1996:47). I diskursen kan propositionel sandhed altså en
normativ sandhed og normers rigtighed indfries (ibid.:45). Altså kan en fælles moral dannes
diskursivt med udgangspunkt i fornuften. Argumentet er universaliseringsgrundsætningen, der
fungerer ”..som det brokoblingsprincip der muliggør enighed i moralske argumentationer..”
(ibid.:43). Universaliseringsgrundsætningen beskriver i denne henseende hvordan det moralske ud
fra fornuften skabes i en diskurs, hvor deltagerne når til enighed. På baggrund af dette princip
retfærdiggøres gyldige handlingsnormer (ibid.:78). Universaliseringsgrundsætningen er kun gyldig,
hvis enhver der deltager i diskursen giver frivilligt samtykke til dannelsen af handlingsnormer, og
hvis samtalen er upartisk. Det kræver, at alle har lige muligheder for at fremlægge sine argumenter
og forholde sig kritisk. Dermed skabes den ideelle samtale, hvor der altid vil opstå en fornuftig
konsensus (Habermas 1996:60;Glebe-Møller 1996:72). Med teorien om diskursetikken fastlægger
Habermas derfor, hvordan aktører ved gensidig interaktion og forståelse kan nå til enighed (Eriksen
& Weigård 2003:60).

Brugen af praktisk fornuft
Den praktiske fornuft udmøntes på forskellige måder i handlinger. Dette begrunder hvorledes
Habermas ser potentialet i det diskursive for dannelsen af moral. Han mener man ud fra fornuften
kan handle på forskellig vis, alt efter hvilken situation man befinder sig i. Denne forklaring på
brugen af den praktiske fornuft er mulig, fordi Habermas som beskrevet har foretaget en
kommunikationsteoretisk transformation af Kants kategoriske imperativ (Habermas 1996:55).
Habermas forklarer, at konstellationen mellem fornuft og vilje er forskellig, alt efter hvilken diskurs
man befinder sig i, og mener hermed, at brugen af fornuften varierer efter situationen (Habermas
2005:27). Rationalitetsbegrebet bunder i den samme handlingsteoretiske forståelse, og skal forstås
som den mening, en aktør tillægger en handling, altså hvilket perspektiv eller motiv der driver ham
(Eriksen & Weigård 2003:35). Men problematikken opstår, når samfundsvidenskaben skal
analysere hvilke motiver der så bestemmer aktørens handling. Habermas tager her udgangspunkt i
tre diskurser, som hver især knytter an til handlinger, der tilstræber et særligt mål: den pragmatiske
som stræber efter det hensigtsmæssige, den etiske der stræber efter det gode og den moralske som
stræber efter det retfærdige (Habermas 2005:41).
Pragmatisk brug
Pragmatisk brug af den praktiske fornuft forekommer, når et rationelt valg af midler eller en rationel
afvejning af mål ved eksisterende præferencer foretages. Med baggrund i det ses den pragmatiske
brug som instrumentel og strategisk, da det handler om at opnå et bestemt mål inden for de
subjektive rammer beskriver Habermas den pragmatiske brug som situationelt funderet og dermed
partikulær. Det fordrer, at man bruger andre mennesker som midler, og man kan derfor ikke
beskæftige sig med moralske problemer (ibid.:30). Den pragmatiske brug af den praktiske fornuft
knytter sig derfor til små beslutninger i hverdagen, hvor det subjektive hensyn er tilstrækkeligt
(Eriksen & Weigård 2003:118). Den underliggende rationalitet når den praktiske fornuft tages i
brug er formålsrationaliteten, og Habermas mener dermed man handler ud fra et relativt bør i og
med man ved, hvad man bør gøre ud fra en bestemt handlingsanvisning (Eriksen & Weigård
2003:124; Habermas 2005:28). Det er altså relativt idet det afgøres ud fra den givne situation –
imperativet er altså betinget.

Etisk brug
Den pragmatiske brug af den praktiske fornuft afløses af den etiske brug ”så snart værdierne selv
bliver problematiske, peger spørgsmålet: hvad bør jeg gøre? Ud over formålsrationalitetens
horisont”(Habermas 2005:28). Den etiske brug af den praktiske fornuft indebærer
værdivurderinger, da man som den handlende ikke blot forholder sig til, hvem man er, men også til
hvad man gerne vil være (Eriksen & Weigård 2003:120). Den praktiske fornuft sigter ikke blot mod
det mulige og hensigtsmæssige, men også mod det gode, hvor handlingens beslutning afhænger af
de forbilleder man stræber efter. Udgangspunktet er som ved pragmatisk brug subjektivt, men man
behøver hjælp fra andre i den sociale verden, som Habermas beskriver som ”en normativ kontekst
som fastlægger, hvilke interaktioner der hører til helheden af berettigede interpersonelle
relationer” (Eriksen & Weigård:125=Habermas 1996c:127). I det man forholder sig til andre og
skaber en symmetrisk betragtningsmåde, en fælles maksime med den sociale verden, det vil sige
man søger at finde fælles moralske principper, mener Habermas, man danner snitfladen mellem etik
og moral (Habermas 2005:31).
Man træffer beslutninger, ud fra det kliniske råds bør som er relativeret af det gode liv. Det vil sige
at brugen af den etiske fornuft er situationel og individuel, men det kræver en vis stringens, da
etikken danner rammer for, hvilke handlinger der er etisk mulige (ibid.:29f). I og med man stræber
efter det gode liv, bliver selvvirkeliggørelse central. Men modsat den pragmatiske brug spiller det
intersubjektionelle en stor rolle, fordi man stræber efter forbilleder i den sociale verden (ibid.:34).
Denne brug af den praktiske fornuft befinder sig mellem det gode liv og retfærdighed, hvilket leder
til en præsentation af den moralske brug af den praktiske fornuft.

Moralsk brug
Moralsk brug af den praktiske fornuft er universelt funderet. Her handler man ud fra det kategoriske
’bør’, som refererer til Kants kategoriske imperativ, hvor en universel lov er gældende (Habermas
1996:50). I anvendelsen af den praktiske fornuft beslutter aktøren sig altså ud fra det universelle og ikke ud fra det partikulære. Det universelle er den handling, man skal kunne ville universelt, og i denne handlen må man aldrig bruge mennesker som middel men som et mål i sig selv, som
Habermas’ universaliseringsgrundsætning også foreskriver. Den moralske brug af fornuften sker på
baggrund af det retfærdige, og det skaber en pligt til at handle. De moralske påbud er således
kategoriske og ubetingede imperativer, og derved er den subjektive indstilling eller situation her
underordnet (Habermas 2005:33).

Et religionsperspektiv introduceres
Handlingsnormer skabes som nævnt tidligere ifølge Habermas ud fra fornuften i det diskursive:
”Altså bliver det en diskursivt formet moral, som fremkommer som en rationel konsensus, som et
resultat alle kan acceptere, fordi de erkender de fornuftige grunde som det baseres på”. (Eriksen &
Weigårds 2003:105). Her beskrives den moralske brug af den praktiske fornuft som en
forståelsesbaseret handlingsteori, der står i modsætning til den pragmatiske brug af den praktiske
fornuft som er en resultatorienteret handlingsteori. Den pragmatiske brug, også kaldet den
formålsrationelle handlen, mener Habermas dominerer visse situationer i det sociale, som burde
være domineret af den kommunikative rationalitet i den moralske brug af den praktiske fornuft.
Habermas identificerer altså en form for afmagt i samfundet på baggrund af at den pragmatiske
brug af den praktiske fornuft dominerer:
“Den praktiske fornuft kan ikke leve op til sine egne målsætninger, når den ikke mere har kraften til
i profane sindelag at vække en bevidsthed om det, der mangler. Når den ikke længere har kraften til
at vække folk og holde dem vågne over, at solidariteten over hele verden trænges, og over det, der
skriger til himlen.” (Habermas i Lykkeberg 2009).
Ovenstående introducerer religionen som en slags redning af den praktiske fornuft, fordi den
praktiske fornuft ikke synes at kunne indfri dannelsen af moral.
Det moralske som opstår i det diskursive er som beskrevet ikke afhængig af andet end fornuften, og
derfor skulle man tro at religion ifølge Habermas er ubetydelig for dannelse af moral og normer.

Habermas har dog de senere år antydet, at der er brug for religionen i det postsekulære samfund,
jævnfør at den praktiske fornufts målsætninger ikke indfris.
”Filosofien har gode grunde til at forholde sig lærevilligt overfor religiøse
overleveringer”(Habermas 2006:35).
Citatet er fra ”Fornuft og religion - sekulariseringens dialektik”, som er en dialogbog mellem den
tidligere kardinal Joseph Ratzinger og Habermas. Habermas åbner hermed op for en ny dimension
af sit forfatterskab, hvor han pointerer at religion beskæftiger sig med moralske refleksioner over
samfundet som filosofien burde forholde sig lærevillig over for, og anvende der hvor fornuften ikke
er fyldestgørende. Som argument understreger han, at filosofien i forvejen bygger på pointer hentet
fra religionen (Habermas 2008:108).
Jævnfør redegørelsen af den kommunikative rationalitet, diskursetikken og de forskellige brug af
fornuften skaber denne pointe i Habermas forfatterskab en undren.
Hvordan kan Habermas, fortaleren for modernitetens potentiale i en rationel tidsalder, med Kant
som forbillede for sit fornuftbegreb, og med argumenter i sit teoriapparat for, hvordan en fornuftig
sproglig diskurs skaber normer og moral, hævde at filosofien må tage højde for åndslivet og
religionen? Og hvordan kan han i den forbindelse gå i dialog med den katolske verden som typisk
forbindes med en kritisk indstilling til videnskaben?
Denne diskussion må tage udgangspunkt i Habermas’ begreb om det post-sekulære for at belyse,
hvilke tendenser der har muliggjort denne problemstilling, og belyse den rolle Habermas mener
religionen spiller, og de konsekvenser det har for fornuften.

Habermas’ post-sekulære
Habermas definerer det post-sekulære som følgende tendens i det moderne samfund ”..a society that
adapts to the fact that religious communities continue to exist in a context of ongoing
secularization”(Joas 2008:107). Hermed beskriver Habermas religionens indflydelse på samfundet
og dets borgere på trods af moderniteten og den rationelle tankegang. Dette betyder dog
nødvendigvis ikke, at der forekommer øget opmærksom på religionens rolle, men at den sekulære
stat og borgerne har ændret deres attitude over for det religiøse og de religiøse ideer (ibid.:107). I Habermas’ tidligere teori var fokus på det sekulære, hvor religion ikke havde nogen egentlig
indflydelse. Men Habermas mener, at det post-sekulære samfund indtræffer efter en afsporet
sekularisering, og det betyder at den kulturelle og samfundsmæssige sekularisering fordrer en
læreproces mellem oplysningens traditioner og den religiøse lære (Habermas 2006:19). Han antyder
sågar, at religionen som besidder en funktion i samfundet er væsentlig for dannelsen af normer og
moral: ”Udtrykket ’postsekulær’ nøjes heller ikke med at give religionsfællesskaber en offentlig
anerkendelse for det funktionelle bidrag de yder til reproduktionen af ønskede motiver og
holdninger” (ibid.:38).
Moral i den liberale stat
At religionen indføres på en central plads i samfundsteorien sker, da Habermas stiller
spørgsmålstegn ved om den liberale politiske og sekulariserede stat er i stand til at opretholde
normer og solidaritet i samfundet. Det skal ses i lyset af teorien om diskursetikken, hvor
fornuftspotentialet, muligheden for den kollektive konsensus altid er til stede, men nødvendigvis
ikke altid efterleves. Derimod bliver den pragmatiske brug af fornuften dominerende, da individet
retter sig mod de resultatorienterede handlinger ud fra egne præferencer (ibid.:30). Dette er muligt,
mener Habermas, da”markeder der jo ikke kan demokratiseres sådan som statslige
administrationer, overtager i stigende grad styrende funktioner inden for livsområder der hidtil
blev holdt sammen normativt” (ibid.:29). Habermas har beskrevet dette indgående i sine teorier.
Han mener altså, at det er noget eksternt, der påvirker brugen af den praktiske fornuft således at den
pragmatiske bliver dominerende, og derved mindsker solidaritet. Denne forklaringsmodel er
interessant, men vil ikke blive gennemgået, da fokus er på, hvad det betyder for fornuftens rolle at
indføre religion som væsentligt.
Habermas mener ikke, at religion skal accepteres som en erkendelsesmetode, men heller ikke
afskrives som irrationel (Habermas 2006:41). Den følgende diskussion af denne dialektik mellem
fornuft og religion tager udgangspunkt i citater fra Habermas’ dialog med Ratzinger, som udgør en
form for konklusion på Habermas pointer i forhold til denne samtale.
”En liberal politisk kultur kan endda forvente af de sekulariserede borgere, at de deltager i
anstrengelserne for at oversætte relevante bidrag fra et religiøst til et offentligt tilgængeligt sprog”
(ibid.:42).
Som beskrevet ser Habermas den pragmatiske brug af en praktiske fornuft som dominerende på
grund af samfundets opbygning, og her mener han, at indførelsen af det religiøse sprog i diskursen
kan afhjælpe situationen og skabe en gensidig forståelse og solidaritet. Dette er muligt, fordi det
religiøse sprog og hermed dets moralske elementer bliver overleveret gennem det kommunikative,
så det opnår en gyldighed i samfundet. Det kræver at forskellige samfundsmæssige problematikker
Side 11 af 16
besvares med argumenter fra både troende og ikke-troende, da dette samtidig giver mulighed for en
fælles konsensus.
Set i lyset af Habermas diskursetik er dette ikke revolutionerende, da han mener det moralske, som
tidligere beskrevet, skabes i en diskurs, hvor deltagerne når til enighed. Det særlige ved citatet er, at
der italesættes to forskellige slags borgere: de troende og de ikke-troende, som i overført betydning
anvender hvert deres ’sprog’. De troendes sprog er ikke dannet på baggrund fornuften, men på
baggrund af den religiøse lære.
Det synes at skabe et diskursetisk dilemma, da den ideelle diskurs, ifølge Habermas’ teori, kræver
aktører, som er i stand til at identificere hvilken mening der tillægges andre aktørers handlinger, og
dette fordrer, at de må have samme handlingsintentionelle grundlag. Kan noget universelt opnås,
når udgangspunktet er ganske forskelligt?
Det mener Habermas og ser det som en nødvendighed fordi fornuften ikke er tilstrækkelig længere,
da den ikke opfylder betingelserne for dannelsen af normer og moral i det moderne samfund.
”I den politiske offentlighed nyder naturalistiske verdensbilleder, der skyldes en spekulativ
forarbejdning af videnskabelige informationer, og som er relevant for borgernes selvforståelse,
derfor på ingen måde prima facie forrang frem for konkurrerende verdensanskuelige eller religiøse
opfattelser” (ibid.:42)
Man kan undre sig over, hvorfor Habermas i ovenstående hævder at religionens sandheder er ligeså
væsentlige og rigtige som sandheder frembragt fra det naturalistiske verdensbillede. Det vækker
opsigt, da Habermas i sit forfatterskab, som tidligere nævnt, mener universaliseringsgrundsætningen
og den moralskabende dialog, må have forrang. Religionen bliver således et argument i
videnskabelige spørgsmål, hvilket umiddelbart virker modsat Habermas egen tradition.
Det at tilstræbe den ideelle samtale, og dermed erkende fornuftens rolle som afgørende for
moraldannelse, danner et menneskesyn, der på mange måder virker uforeneligt med et
menneskesyn, som det der ligger bag religionens. Fornuftens rolle mindskes, hvis religiøse
opfattelser indgår i diskursen og determinerer retfærdighedens karakter.
Ifølge Habermas teori, opstår selvforståelsen og selvvirkeliggørelsen i den etiske brug af den
praktiske fornuft. At man forholder sig til en situation ud fra ’det kliniske bør’ og derved
virkeliggør sig selv, er en egenskab der er indeholdt i fornuftens emancipatoriske egenskab.
Side 12 af 16
Fornuftens emancipatoriske egenskab burde sikre individet frie muligheder i moraldannelsen.
Såfremt de religiøse ideer skal opstilles på lige fod med fornuften i diskurserne, virker det
emancipatoriske potentiale udtømt. For hvordan kan deltagerne diskutere fornuftigt, hvis nogen af
deltagernes afsæt ikke er fornuften, men derimod den religiøse lære?
Habermas om fornuft og religion
De udviklingstendenser Habermas ser som tilstedeværende i det post-sekulære samfund,
understreges af den offentlige debat om manglende solidaritet. Selvom Habermas mener samfundets
og fornuftens præmisser er ændrede, havde det til stadighed været relevant eventuelt at forudsige
muligheden for, at den moralske brug af den praktiske fornuft ville blive udsat for de post-sekulære
prøvelser.
Habermas giver udtryk for, at religion kan sikre at de moralske pligters gyldighed opfyldes, men
hermed siger han også, at universaliseringsgrundsætningen ikke opfyldes i det post-sekulære. Altså
har han i sit tidligere forfatterskab begrebsliggjort en grundsætning, som han ikke umiddelbart
mener kan opfyldes i dag. Dette bevirker at diskursetikkens potentiale som en isoleret teori i det
post-sekulære svækkes.
Dog er det stadig overilet at konkludere ud fra dialektikken om fornuft og religion hvilket ståsted
Habermas indtager i dag. Habermas’ konstruerer sin teori ud fra et normativt grundlag og det er i
hans interesse at identificere problematikker i det sociale liv. Dermed kan samfundsudviklingen
være et argument for at han inddrager det religiøse aspekt i sin teori. Dog må man fastholde at han
ikke forkaster sin teori om at fornuften er essentiel: “Min egen begrundelse for at beskæftige mig
med temaerne tro og viden er et ønske om at mobilisere den moderne fornuft imod den
nederlagsstemning, som præger den i disse tider.” (Habermas i Lykkeberg 2009). Dette citat vidner
om at Habermas fortsat forholder sig optimistisk med hensyn til fornuftens potentiale. Det er også
værd at bemærke, at Habermas ikke kommer med en direkte løsning på problemet om den
instrumentelle fornuft i moderniteten. Det virker uklart, hvorvidt han mener religionen reelt kan
gøre en normgivende forskel, eller om den blot er værd at medregne som et vigtigt bidrag i
argumentationsfællesskabet.
Side 13 af 16
Konklusion
Habermas anvender fornuftbegrebet i teorien om den kommunikative rationalitet, som består i at
argumentere for det rationelle potentiale i moderniteten. Det er Habermas tese at fornuft er
afgørende for moraldannelse i den intersubjektive kommunikative handlen.
Habermas tager udgangspunkt i det Kantianske begreb om fornuft, som inkluderer den rene og den
praktiske fornuft. Den praktiske fornuft er konstitutiv og handlingsbestemmende. Dermed bliver
den praktiske fornuft ifølge Kant nødvendig for dannelsen af moral og normer.
For Habermas bliver moral og normer først universelt gyldige i det diskursive. I teorien om den
kommunikative handlen afdækker Habermas fornuftspotentialet mellem mennesker, som indgår i et
argumentationsfællesskab. Dette ser Habermas som et ideelt foretagende, men påpeger at den
formålsrationelle handlen, den pragmatiske brug af fornuften, dominerer og komplicerer den ideelle
diskurs.
Fornuftens potentiale muliggør emancipation, da det foreskriver at alle må forholde sig til
handlingsanvisninger, tage kritisk stilling og argumentere på lige fod i et kommunikativt fællesskab.
Denne konsensus vil lede individer til den rette handlen, som er bygget på fælles forståelse og
fælles mål.
Habermas’ diskursetik beskriver det egentlige argumentationsfællesskab, hvor etikken om hvordan
man bør handle italesættes og dermed produceres moralske forudsætninger for handlen. Men mange
sociale virkeligheder kan føre til forskellige forståelser af moral. For at løse denne problematik
anvender Habermas universaliseringsgrundsætningen, som tager udgangpunkt i Kants kategoriske
imperativ. Princippet om det kategoriske imperativ beskriver, hvordan man bør handle fornuftigt ud
fra et princip, som motiverer viljen og er en universel lov. Det kategoriske imperativ kan altså siges
at være en almengyldig handlingslov, som fordrer moral og retfærdighed. Der er identificeret en
lighed mellem Kant og Habermas ved universaliseringsgrundsætningen og det kategoriske
imperativ, men i diskursetikken opstår imidlertid en ulighed. For Kant beskriver den enlige
handlende monologiske aktør, mens Habermas teori er kollektiv baseret og har som mål at beskrive
hvordan fornuftspotentialet bunder i det intersubjektive. For mellem mennesker opstår diskursen,
hvori universaliseringsgrundsætningen fungerer som brokoblingsprincip, og hvor der er mulighed
for konsensus og derved dannelse af gyldige retfærdighedsnormer.
Side 14 af 16
Habermas opstiller tre diskurser, der hver især knytter an til handlinger, som tilstræber særlige mål.
Den pragmatiske brug af den praktiske fornuft tilstræber det hensigtsmæssige, er betinget og
partikulær. Den etiske brug tilstræber det gode og universelle, men er partikulær. Den moralske
brug er universel og ubetinget. Habermas mener, at den pragmatiske brug er dominerende i det
post-sekulære samfund, og det anser han for problematisk. Han mener udbredelsen af den
pragmatiske, også kaldet den formålsrationelle fornuft, dominerer det post-sekulære samfund. Den
overtager de felter, hvor den kommunikative rationalitet burde bestå. Dette skaber risiko for tabet af
solidaritet og bindinger mellem mennesker, og det er i forlængelse af denne problematik, religionen
og dens traditioner bliver relevante.
Habermas antyder altså religionens relevans i det post-sekulære samfund, hvor en afsporet
sekularinsering gør en læreproces mellem oplysningens traditioner og den religiøse lære brugbar.
Habermas foreslår, at religionen skal have en funktion som bidragyder til reproduktionen af
ønskede motiver og holdninger, da den diskursive normdannelse ikke opfylder sine egne
målsætninger. Habermas som fortaler for det rationelle potentiale forundrer med denne pointe, da
religion umiddelbart ikke anses som rationel i sit udgangspunkt. Udgangspunktet for den diskursive
moraldannelse er fornuften, men indførelsen af det religiøse sprog i diskursen må bevirke, at det
handlingsintentionelle grundlag bliver forskelligt.
I forlængelse af dette kan man frygte at fornuftens emancipatoriske potentiale, som Habermas og
Kant lægger vægt på, vil lide under dette, når vilkårene for dialog ikke er de samme. Det
menneskesyn, der ligger til grund for religionen virker på mange måder uforeneligt med det
menneskesyn, der er bestemt af at fornuftens rolle er afgørende for moraldannelse. Dermed er
Habermas indgået i en debat om dialektikken mellem fornuft og religion, som indfører nye
muligheder ved den kommunikative rationalitet, og som antyder hvorledes bevidstheden over for
andre moralske opfattelser end den rationelle skal tages alvorligt. Det virker dog uklart, om
Habermas mener, religionen reelt kan gøre en normgivende forskel, eller om den blot er værd at
medregne som et vigtigt bidrag i argumentationsfællesskabet. At Habermas behandler religionen
som central bevirker at diskursetikkens potentiale som en isoleret teori med udgangspunkt i
fornuften ændres.

Litteraturliste
Arrington, Robert L. 1998: Western ethics – an historical introduction, Oxford: Blackwell Publishers Inc.:
261-293
Baert, Patrick 2005: “Critical theory” i Philosophy in the social sciences, Cambridge polity press: 106-125
Eriksen, Erik Oddvar & Weigård, Jarle 2003: Kommunikativt demokrati – Jürgen Habermas’ teori om
politik og samfund, København: Hans Reitzels forlag
Glebe-Møller, Jens 1996: Jürgen Habermas – en protestantisk filosof, København: Nordisk forlag
Habermas, Jürgen 1996: Diskursetik, Frederiksberg: Det lille Forlag
Habermas, Jürgen 1999 „Borgerlig offentlighet – tilbakeblikk“, i Habermas, Jürgen: Kraften i de bedre
argumenter, Oslo: Ad Notam Gyldendal: 79-112
Habermas, Jürgen 2005: ”Om den pragmatiske, etiske og moralske brug af den praktiske fornuft”, i
Demokrati og retsstat, København: Hans Reitzels forlag: 26-42
Habermas, Jürgen & Joseph Ratzinger 2006: Fornuft og religion – sekulariseringen dialektik, Forlaget
Hovedland
Habermas, Jürgen 2008: Between naturalism and religion, Cambridge: Polity Press
Joas, Hans 2008: Do We Need Religion? – On the experience of Self-Transcendence, London: Paradigm
Publishers
Kant, Immanuel 2002: Grundlæggelsen af sædernes metafysik, København: Hans Reitzels forlag
Lykkeberg, Rune 2009: ”Det skriger til Habermas’ himmel”, i Information 30. januar 2009: Link:
http://www.information.dk/181245 læst 05.12.10 kl. 13.30.
Nedergaard, Peter 2010: ”Rationalitet”, i Jacobsen, Michael Hvid, Kasper Lippert-Rasmussen & Peter
Nedergaard (red.): Videnskabsteori i statskundskab, sociologi og forvaltning, København: Hans Reitzels
forlag
Sørensen, Asger 2010: ”Kritisk teori”, i Jacobsen, Michael Hvid, Kasper Lippert-Rasmussen & Peter
Nedergaard (red.): Videnskabsteori i statskundskab, sociologi og forvaltning, København: Hans Reitzels
forlag
Weber, Max 1998: Den protestantisk etik og kapitalismens ånd,København: Nansensgade antikvariat


Hvad er virkeligt? Kan virkeligheden studeres som en realitet i sig selv? Og kan vi stole på, at det,
vi betragter som virkeligt, i virkeligheden også er det?
Disse spørgsmål lyder umiddelbart som taget ud af en abstrakt, eksistentiel filosofibog. Imidlertid
har virkelighedens beskaffenhed og den måde, vi erkender den på, længe været et centralt tema
inden for den samfundsvidenskabelige teorier (Andersen 2002:66f., 79f.).

Anti-realistisk betyder ikke, at teorierne har mindre sandsynlighed for at være ’sande’ end de realistiske teorier.
Realisme skal alene forstås i den videnskabsteoretiske betydning: At samfundsmæssig kendsgerninger foreligger uafhængigt af de teorier, vi bruger til at forklare dem (Lippert-Rasmussen 2010:324).
Virkeligheden – under overfladen?
overse naturen og reducere virkeligheden til kun at være kultur, hvor videnskabelig viden blot er et
resultat af en socialt konstrueret virkelighed (Buch-Hansen og Nielsen 2005:103).
I denne opgave vil vi gå dybere ned i de virkelighedsbetragtningen, der kommer til udtryk i kritisk
realisme. Vi vil holde fokus på den sociale virkelighed og se på, hvordan kritisk realisme gennem
ontologiske og epistemologiske overvejelser kan betragtes som ’den gyldne middelvej’ mellem de
to poler positivisme og socialkonstruktivisme.
Problemformulering
Hvad kendetegner kritisk realismes sociale virkelighedsbegreb, og hvordan adskiller det sig fra den
positivistiske og socialkonstruktivistiske opfattelse af social virkelighed? Ved på en gang at
abonnere på realistiske og anti-realistiske elementer, lykkes det da kritisk realisme at opstille et reelt
videnskabsteoretisk alternativ til de to poler og komme uden om den kritik, som den selv retter mod
hhv. positivismen og socialkonstruktivismen?

Valg af teoretikere
Da den britiske filosof Roy Bhaskar (1944-) regnes for kritisk realismes grundlægger, vil vi i det
følgende betragte ’kritisk realisme’ og ’Bhaskar’ som synonymer.
Bhaskar definerer i høj grad sin kritiske realisme i forhold til positivismen (der i denne opgave
bruges synonymt med empirismen) i bred forstand, dvs. både radikale og mindre radikale udgaver,
og som både orienterer sig mod det naturvidenskabelige, og mod det samfundsmæssige (Ibid.:15f.).
Med mindre andet er anført, vil vi ligeledes behandle positivismen bredt.
Mht. den konstruktivistiske retning, som Bhaskar også forholder sig til, har vi valgt at tage
udgangspunkt i den franske filosof Michel Foucault (1926-1984), der indskriver sig i en
socialkonstruktivistisk tradition.
Den første del af opgaven er en sammenlignende redegørelse for den kritisk realistiske teori, hvor
der drages paralleller til positivismen. Bhaskar definerer i høj grad selv sin teori ved at påpege
forskelle fra og ligheder med positivismen, og på den måde bliver det tydeligere, hvordan de to
teorier adskiller sig fra hinanden.
I anden del sætter vi kritisk realisme op mod socialkonstruktivismen. Da vi i første del har redegjort
for begreber i kritisk realisme, er anden del primært fokuseret på socialkonstruktivismen.
I tredje del diskuterer vi det kritisk realistiske virkelighedsbegreb som ’den gyldne mellemvej’
mellem positivismen og socialkonstruktivismen og ser på styrker og svagheder ved denne både
realistiske og anti-realistiske ’midterløsning’.

Virkelighedsopfattelsen hos kritisk realisme
Da kritisk realisme i høj grad definerer sig i forhold til både de samfunds- og naturvidenskabelige
grene af positivismen, holder vi os i dette afsnit ikke kun til Bhaskars perspektiver på den ’sociale
virkelighed’. Vi søger i stedet at sammenholde den bredere virkelighedsopfattelse i kritisk realisme
med den tilsvarende inden for positivismen. Det skal siges, at de principper, der gælder for
Bhaskars ontologi og socialontologi ikke befinder sig milevidt fra hinanden – faktisk er de langt hen
ad vejen ens. Mod slutningen af afsnittet vil vi tydeliggøre, hvori forskellene mellem Bhaskars
bredere virkelighedsbegreb og hans opfattelse af den sociale virkelighed består.
Opgør med naturalismen
I hvor høj grad virkeligheden – også inden for samfundsvidenskaberne – umiddelbart kan
oversættes til det, vi empirisk kan erfare, har længe været et tema for videnskaben.
Siden Auguste Comte (1798-1857), der normalt regnes for grundlægger af sociologien, har
positivistiske teoretikere videreført den metodisk naturalistiske grundtanke om en enhedsvidenskab,
hvor samfunds- og naturvidenskaben skal studeres efter samme målbare metoder (Watt Boolsen og
Hviid Jacobsen 2010:59, 62).
Bhaskar blander sig med kritisk realisme4 i naturalismedebatten og indtager et standpunkt mellem
positivistisk naturalisme og hermeneutisk metode, idet han mener, at natur- og
samfundsvidenskaberne bør studeres ud fra samme principper – blot ikke de positivistiske (Bhaskar
1989:67ff.). Ifølge Bhaskar begår positivismen nemlig afgørende erkendelsesmæssige fejl som
følge af deres overfladiske virkelighedsbetragtning og misforståede kausalopfattelse. Bhaskar
foretager et afgørende brud med positivismen ved at indføre et dybt og stratificeret
virkelighedsbegreb, hvilket vi nu vil se nærmere på.
Som betegnelsen ’kritisk realisme’ indikerer, opfattes virkeligheden som reelt eksisterende, dvs. teorien står i modsætning til idealisme, der generelt opfatter virkeligheden som afhængig af mennesket. Denne realistiske grundtanke deles af positivisterne, men Bhaskar forsøger at distancere sig fra denne teoris empiriske realisme ved at lægge vægt på,
at vi skal forholde os kritisk til den virkelighed, vi har analyseret os frem til (Buch-Hansen og Nielsen 2005:12f.). Hermeneutikken er anti-naturalistisk, dvs. den mener, at naturvidenskabernes metoder overhovedet ikke kan benyttes til at studere samfundet (Bhaskar 1989:66).

Virkeligheden rager dybere, end vi kan se – som et isbjerg
Positivismens virkelighedsområde er, som navnet positivisme fortæller, ’det positive’, hvilket vil
sige det givne eller iagttagelige (Den Store Danske 2010). Ifølge den logiske positivist
 Rudolf Carnap (1891-1970) er al meta-fysik, dvs. ”de påstande, som hævder at repræsentere viden om
noget, som ligger ud over eller hinsides al erfaring, f.eks. om tingenes virkelige væsen, om tingene i sig selv, det absolutte”, rent tankespind (Carnap 1991:112). Kun med empiriske og logiske metoder
kan vi videnskabeligt afdække, hvad der er virkeligt (Ibid.:122).
For Bhaskar er det et grundlæggende problem i positivismen, at videnskabelig viden begrænses til
det, der kan måles og studeres. Bhaskar udbygger positivismens virkelighedsbegreb ved at indføre,
at virkeligheden er dyb og opdelt i domæner. Man kan sammenligne Bhaskars
virkelighedsforståelse med et isbjerg. Som man kun kan se toppen af et isbjerg, kan man hos
Bhaskar kun empirisk iagttage toppen af virkeligheden (Bhaskar 1989:20f.). Resten af isbjerget, det
faktiske og det virkelige domæne, kan vi ikke observere, jf. figur 1.
I Bhaskars virkelighedsforståelse findes der generative mekanismer på det virkelige domæne, som
påvirker generelle hændelser på det faktiske domæne. Disse hændelser kan vi måske/måske ikke
iagttage på det empiriske domæne. Modsat positivisterne tager KR højde for, at vores erfarede
viden aldrig er sikker og ufejlbarlig, og at der kan findes underliggende og ’empirisk usynlige’
mekanismer, som indvirker på vores observerbare verden (Ibid.:20f.; Buch-Hansen og Nielsen
2005:24f.).

Isbjergsmetaforen illustrerer, at der er en ontologisk kløft mellem det, vi kan observere, og det, som virkelig er (Bhaskar 1989:68). Positivisterne tror, at toppen af isbjerget sikkert kan fortælle,
hvordan virkeligheden ser ud. De har ikke opdaget, at virkeligheden rager dybere, end vi kan se
eller observere empirisk (Ibid.:17). Her begår positivismen ifølge Bhaskar en epistemologiske
fejlslutning, idet de reducerer virkeligheden til det, vi empirisk kan observere (Ibid.:13).
Ifølge Bhaskar når positivisterne aldrig ned på det virkelige domæne. Gennem empiriske
undersøgelser nøjes de med at identificere hændelser på det faktisk domæne – men de finder aldrig
ud af, hvilke virkelige mekanismer der forårsager disse hændelser. Her øjnes en grundlæggende
forskel på de to teoriers kausalitetsopfattelse, hvilket vi nu vil uddybe.

Positivismens misvisende kausalitet
Positivisternes kausalitetsbegreb bygger på den opfattelse, at hvis vi gentagne gange kan observere
hændelse A efterfulgt af hændelse B, kan det være en generel hændelse, at hændelse A altid
ledsages af hændelse B (Buch-Hansen og Nielsen 2005:13).7
Ifølge Bhaskar kan denne slutning kun lade sig gøre inden for naturvidenskaben, hvor det ofte er
muligt at studere verden gennem lukkede systemer, dvs. videnskabeligt opstillede forsøg, hvor
eksterne mekanismer kan udelukkes. Det samme lader sig imidlertid ikke gøre i studier af
samfundet, der altid vil være et åbent system. Her er påvirkninger fra andre mekanismer så store, at
man aldrig kan være sikker på, hvad sammenhængen mellem to hændelser reelt skyldes (Bhaskar
1989:68, 82f.). Dermed har positivismens kausalmodel her et forklaringsproblem, som ifølge
Bhaskar bunder i, at positivismen har et fladt og overfladisk verdensbillede inden for både natur- og
samfundsvidenskab (Ibid.:21). For Bhaskar er sammenhængen mellem generelle hændelser ikke et
udtryk for kausalitet. Kausaliteten findes derimod i sammenhænge mellem de generative
mekanismer (Z) på det virkelige domæne og de hændelser (A) og (B), der finder sted på det faktiske
domæne, jf. figur 2.

Ikke alle positivister mener dog, at et sådant kausalforhold aldrig helt kan verificeres, altså anses for sandt, da det altid
vil være muligt at observere sammenhængen igen, og dermed opnå endnu større sikkerhed (Carnap 1991:111). 

Man kan således sige, at Bhaskar har en vertikal kausalitetsforståelse (grønne pile), der står i
modsætning til empiristernes horisontale (rød pil). Da vi ikke umiddelbart kan identificere de
underliggende mekanismer, mener KR ikke, at vi kan være sikre på, om det reelt er den ene eller
den anden mekanisme, der udløser den givne hændelse. Inden for samfundsvidenskaben vil denne
hændelse oftest være et resultat af adskillelige mekanismer, der også indvirker på hinanden.8
 Kritisk
realisme opererer således med en multikausal virkelighedsforståelse (Buch-Hansen og Nielsen
2005:25f.).
KR medgiver, at kausale sammenhænge i fx fysikkens verden er mere simple, og derfor lettere lader
sig iagttage, end kausale sammenhænge inden for samfundsvidenskaben. Det skyldes, at det
virkelige domæne er opdelt i en række kompleksitetsniveauer, hvor de lavere niveauer betinger de
højere. Det sociale niveau er det mest komplekse, hvorfor kausale sammenhænge bliver så godt
som umulige at afdække empirisk (Ibid.:28ff.).

En fast virkelighed og en foranderlig viden
I positivismens ontologiske realisme findes en objektiv virkelighed af både naturlige og sociale
fænomener, der eksisterer uafhængigt af mennesket. Positivismen hævder, at det er videnskabens
opgave at afdække disse mønstre, og at den menneskelige rationalitet gør det muligt for os at nå

Kritisk realisme lægger sig op ad positivisternes ontologiske realisme – i hvert fald hvad naturen
angår (Bhaskar 1989:78). Derimod har KR et andet og mere kritisk blik på frembringelsen af viden.
Hvad der betragtes som sandt, ændrer sig meget over tid, så vidensfrembringelse kan ikke siges at
være en objektiv størrelse, men er derimod en social proces. KR skelner altså skarpt mellem en
intransitiv, uforanderlig, virkelighed og en transitiv, foranderlig, virkelighedserkendelse (Ibid.:23).
I den forstand kan kritiske realister siges at være både epistemologiske konstruktivister og
relativister, fordi al viden er socialt produceret, og fordi kritiske realister aldrig vil kunne finde en
endegyldig ’sandhed’ om virkeligheden. Dog kan de ikke siges at forfalde til total relativisme, idet
ikke alle videnskabsforklaringer er lige gyldige. KR tror på, at mennesket besidder en rationel
dømmekraft og refleksivt kan afgøre, hvilken videnskabelig forklaring der virker mest plausibel i
forhold til den intransitive virkelighed (Ibid.:19).
Kritisk realisme forholder sig imidlertid ikke til, hvilke kriterier der skulle gælde for en sådan
virkelighedstro videnskab. Det er ifølge Bhaskar ikke videnskabsteoriens opgave at forklare, hvilke
metoder og teknikker der må betragtes som rationelt foretrukne til at opnå viden om virkeligheden,
”surely, this task is best left to the scientists themselves”10, skriver Bhaskar (Ibid.:4). Kritisk
realisme er ikke en anvisning på videnskabelig praksis. Det er en videnskabsteori, og den skal
derfor skabe viden om mulighedsbetingelserne for frembringelse af videnskabelig viden11 (BuchHansen
og Nielsen:56).
Natur- vs. samfundsvidenskaben
For positivismen gælder der ikke nogen særlige forbehold i studiet af sociale sammenhænge, jf.
deres naturalistiske indstilling. I kritisk realisme kan naturfænomener som fx tyngdekraften også
siges at være uforbeholdent intransitive, mens det forholder sig anderledes inden for den sociale
virkelighed (Ibid.:16, 42).
Sociale strukturer kan ikke eksistere uafhængigt af menneskelig aktivitet og er kun relativt
vedvarende i tid og rum (Bhaskar 1989:78f.). Dog er individers indflydelse på den sociale
”Denne opgave kan videnskabsmændene selv bedst tage sig af” (egen oversættelse).
Videnskabelig viden er for KR forbundet en bevægelse fra det empiriske eller faktiske domæne til det virkelige domæne (Buch-Hansen og Nielsen 2005:60).

Mennesker kan altså reproducere eller transformere sociale processer, men har stadig kun meget
lille indflydelse på samfundsstrukturerne som helhed (Ibid.:76, 79).13 Selv om sociale strukturer er
formet af mennesker over tid, konfronterer de individerne som et objektivt og uafhængigt fænomen,
og skal altid studeres som intransitive størrelser (Buch-Hansen og Nielsen 2005:41).14
Dermed kan man hævde, at kritiske realister er naturontologiske realister og socialontologiske
transformister.
Der er altså centrale forskelle på, hvor fast og stabil den sociale - og naturmæssige virkelighed er i kritisk realisme. Dermed står Bhaskar for en modificeret udgave af positivisternes ontologiske
realisme, mens han med sin relativistiske epistemologi afviger grundlæggende fra den positivistiske
tankegang.

Opsummering
Opsamlende kan man sige, at kritisk realisme lægger sig i forlængelse af den positivistiske
naturalisme i deres bestræbelse på at identificere nogle fælles principper for natur- og
samfundsvidenskaberne. Samtidig er teorien anti-naturalistisk og kritisk, idet det understreges, at
den ontologiske realisme ikke er fuldt ud gældende inden for den sociale virkelighed, og idet der
klart skelnes mellem en intransitiv virkelighed og en transitiv virkelighedserkendelse.
Ved at indføre et dybt og niveaudelt verdensbillede og bryde med den positivistiske opfattelse af
kausalitet, understreger KR, at vi ikke uden videre kan afdække virkeligheden empirisk.
Hvilken videnskabelig forklaring, der kommer tættest på den (forholdsvis) intransitive virkelighed,
er op til den menneskelige rationalitet. Med sin dybe virkelighed og gennem en kritisk stillingtagen
til det ’reelle’ mener kritisk realisme at undgå positivisternes epistemologiske fejlslutning, hvor det virkelige i høj grad reduceres til empirisk erfaret viden.

Kritisk Realisme og Foucaults socialkonstruktivisme
Som beskrevet står virkelighedsopfattelsen i kritisk realisme på mange måder i modsætning til
positivismen, idet vores empirisk erfarede viden ikke kan ses som en ren afspejling af den ’sande’
virkelighed. På den anden side tager KR imidlertid også afstand fra den postmodernistiske
socialkonstruktivisme, her repræsenteret ved Michel Foucault, hvor det, vi opfatter som sandt eller
falsk, er socialt konstrueret.
Selv om Foucault har blik for, at der eksisterer noget ud over diskurserne og på sin vis kan siges at
være en slags realist, har dette ekstra-diskursive niveau ikke umiddelbart nogen betydning for den
sociale virkelighed (Buch-Hansen og Nielsen 2005:74).
I vores sammenligning af socialkonstruktivismes og kritisk realismes virkelighedsbegrebet har vi
indkredset fokus til kun at omhandle om den sociale virkelighed. Dermed kan vi behandle Foucault
som både ontologisk og epistemologisk (social)konstruktivist.
Den socialkonstruktivistiske virkelighedsopfattelse
Foucaults opfattelse af den sociale virkelighed står i høj grad i modsætning til Bhaskars og
positivismens realisme, der understreger eksistensen af en ydre, ’objektiv’ virkelighed, der på et
givent tidspunkt eksisterer uafhængigt af menneskelig aktivitet. Foucault læner sig op ad en antirealistisk tilgang og problematiserer forestillingen om, at forskere uden videre kan gå ud og grave sandheder frem om virkeligheden. Mens Bhaskar holder en klar adskillelse mellem en (mere eller
mindre) objektiv virkelig og en konstrueret videnserkendelse, er viden og virkelighed i høj grad
flettet sammen hos Foucault (Foucault 1980:81ff.). Vores videnserkendelse er nemlig underlagt de
herskende diskurser, dvs. de sæt af ideer og praksisser, der på det gældende tidspunkt opfattes som
sande. De herskende diskurser indlejrer sig qua deres immanente magtstruktur i hele
samfundssystemet – herunder de måder vi frembringer viden på. De gældende magtvidensteknikker
bestemmer således, hvordan vi italesætter den sociale virkelighed og er dermed konstituerende for,
hvad der betragtes som ’sandt’ om fx social adfærd (Foucault 1994b:103f.).
En fast eller formbar virkelighed?
Selv om Foucault ikke fuldstændigt afviser, at der eksisterer en form for virkelighed uden for
diskurserne, er det gennem italesættelse og diskursiv praksis, at den sociale virkelighed tager form
og tillægges en mening (Lippert-Rasmussen 2010:323). Den socialkonstruktivistiske virkelighedsforståelse, hvor den sociale virkelighed i høj grad afhænger af, hvordan vi beskriver
den, kan illustreres med the cookie-cutter argument.
Her eksisterer den sociale virkelighed som en rå og ubestemmelig form – ligesom en kagedej. Som
vi kan forme dejen og fremstille kagemænd og kagekoner, former vi sociale fænomener og begreber
af den ’rå virkelighed’. Først idet virkeligheden tager form med skillelinjer af fornuft/ufornuft,
sandt/falsk osv., får den en praktisk betydning for det sociale (Ibid.:326).
Man kan altså sige, at hvor Bhaskar ser et underliggende isbjerg af virkelighed, der påvirker vores
tanker og adfærd, har den ’rå virkelighed’ hos Foucault ikke betydning for det sociale liv. Foucault
interesserer sig således ikke for selve kagedejen, men for den måde vi former den på, altså den
måde, vi diskursivt konstruerer virkeligheden på. Foucault understreger selv, at sociale fænomener
og normer for sandt og falskt ikke er mindre virkelige, bare fordi de er socialt konstrueret:
”Når jeg siger, at jeg studerer ”problematiseringen” af galskab, kriminalitet eller
seksualitet, er det ikke, fordi jeg benægter disse fænomeners virkelighed. Jeg har netop forsøgt at
vise, at der var noget virkeligt eksisterende i verden, som var mål for social regulering på et givent tidspunkt.”

Videnskabens rolle
Mens viden i kritisk realisme er et redskab til komme tættere på sandheden om virkeligheden, kan
viden ikke bruges til at komme tættere på virkelighedens ’sandheder’ hos Foucault. Det interessante
ved den viden, vi tager for gode varer, er ikke, hvad den siger, men derimod, hvad den ikke siger
(Foucault 1980:87).
Foucault søger med sit genealogibegreb at illustrere, hvordan viden undertrykkes af de herskende
diskurser. Genealogiprojektet handler om at belyse diskvalificeret og undertrykt viden – uden dog
at lade den generere en ny magtvidensdiskurs. Genealogien er ifølge Foucault ’anti-science’, dvs.
den bidrager ikke til at skabe en mere eksakt videnskab, snarere til at synliggøre vidensdiskursernes
magt og til at forbedre mulighederne for at fremsætte kritik mod de dominerende
normalitetsopfattelser (Ibid.:82f.).
Her ses en afgørende forskel på de to teorier.

Mens viden hos Bhaskar dels kan adskilles fra virkelighed, og dels kan bidrage til at give en bedre
forståelse af virkeligheden, er viden hos Foucault uløseligt forbundet med magt og diskursivt
konstruerede normalitetsopfattelser. Kritisk realisme lægger sig op ad den mere klassiske model for
vidensproduktion, hvor et menneskeligt subjekt søger sikker viden om et udenforstående objekt
(Andersen 2002:72). Hos Foucault kan forskeren ikke stille sig i denne udenforstående
iagttagerposition og afgøre, om noget viden er mere sand end andet. Her er forskeren a priori
indlejret i en ’framework of thoughts’, en teoretisk forståelsesramme, som er givet af de gældende
diskurser (Foucault 1994a:158). Videnskaben må ses som en del af en magt-videns-proces, der
bidrager til at skabe både forskerens (og det øvrige samfunds) opfattelse af virkeligheden og ikke
mindst hans/hendes selvopfattelse. Forskeren kan altså ikke sætte sig fri af diskursen, fordi han selv er et subjekt for den viden, der genereres (Wæver 2010:211).
Konstruktivismen begår ifølge Bhaskar en ontologisk fejlslutning, idet viden reduceres til væren,
dvs. vores viden om verden bliver gjort til selve virkeligheden (Bhaskar 1989:157). Det kan dog
diskuteres, om Foucault begår en sådan fejlslutning. Fx viser han med genealogien, at der eksisterer
noget uden for diskurserne: Den undertrykte viden. Denne viden er imidlertid ikke en del af
individernes sociale virkelighed, og man kan derfor diskutere, om den skal tillægges en betydning i
Foucaults virkelighedsoptik.

Opsummering
Opsummerende, kan man sige, at mens virkeligheden er en stabil størrelse, og kun
videnserkendelsen er varierende hos Bhaskar, er både social virkelighed og viden diskursivt
formede størrelser hos Foucault. Kritisk realisme mener derfor, at socialkonstruktivismen, ligesom
positivismen, har en flad virkelighedsopfattelse, som glemmer at tage højde for, at der kan eksistere
sociale mekanismer uden for menneskelig praksis – i en dybereliggende virkelighed.

Diskussion: Hvor realistisk er virkelighedsopfattelsen i kritisk realisme?
’Kan vi stole på, at det, vi betragter som virkeligt, i virkeligheden også er det?’, startede vi i
indledningen med at spørge. Vi vil nu gå dybere ind i en diskussion af styrker og svagheder ved
Bhaskars realistiske virkelighedsbegreb. Ifølge Bhaskar har positivismen og socialkonstruktivismen
ikke blik for, at der eksisterer en reel virkelighed ud over det, vi empirisk erfarer eller opfatter som virkeligt. Mens socialkonstruktivismen falder i den ontologiske fejlslutning og reducerer alt til
diskurser, begår positivismen den epistemologiske fejlslutning, hvorved virkeligheden reduceres til
vores viden om den. Kritisk realisme betragter sig selv som en teori, der med sin dybe virkelighed
og rationelle dømmekraft holder balancen mellem realisme og anti-realisme, natur og kultur og
mellem de to fejlslutninger. Vi vil imidlertid problematisere den dybe virkelighedsopfattelse ud fra
en positivistisk og socialkonstruktivistisk tankegang og diskutere, hvorvidt det lykkes kritik
realisme at finde den ’gyldne middelvej’ uden at støde ind i nye problemer.
Tankespind om den dybe virkelighed
Positivismen kan ses som opponent til Bhaskars ’dybe’ virkelighedsbegreb. Der er for positivister
ingen grund til at tro, at der skulle eksistere en dybere virkelighed, da KR aldrig med positivistisk
sikkerhed vil kunne påvise, at mekanismen (Z) i virkeligheden har en kausal indvirkning på
hændelserne (A) og (B). Det er derfor svært at se, hvorfor kritisk realismes kausalforklaringer
skulle blive bedre, blot fordi en kausalitet navngives som en ’dyb’ mekanisme.
KR kunne her indvende, at de med deres multikausale og dybe virkelighedsbillede tilføjer verden
større kompleksitet. Vores viden har de facto ændret radikalt sig gennem historien, hvilket kunne
tyde på, at kausale sammenhænge ikke kan reduceres til ’hvis (A), så (B)’. Positivisterne vil
imidlertid være uenige i, at de forsimpler kausalitetsbegrebet. Virkeligheden er ikke blot er
hændelse (A) og (B), men derimod en lang række sammenfiltrede (A)’er og (B)’er, hvoraf vi endnu
ikke kender alle, og nogle vil være svære at identificere (Watt Boolsen og Hviid Jacobsen 2010:85).
Vores viden ændrer sig, fordi vi bliver bedre til at observere virkeligheden, ikke fordi
kausalitetsrelationer er potentielle og modificerede størrelser i en dybere liggende virkelighed. For
positivisterne er det snarere kritisk realisme, der ved at bruge kausalitet om abstrakte, teoretiske og endda skjulte fænomener, reducerer kausalitetsbegrebet til en vag og uvidenskabelig størrelse.

Fra et positivistisk standpunkt kan det være svært at se, hvad kritisk realismes ’dybe’
virkelighedsopfattelse kan forklare, som positivismens mere umiddelbare verdensbillede ikke kan.
Hvis den dybe virkelighed alligevel aldrig vil kunne påvises, kan den ikke have reel indflydelse på
det, vi observerer. Hvorfor blive ved med insistere på, at der lever rumvæsener i en anden galakse,
når vi ikke kan afdække det? Med afsæt i positivismen kan man altså anklage den dybe virkelighed
for at være rent tankespind.

En blind tro på videnskaben
Socialkonstruktivismen afviger markant fra positivismen, men kan alligevel også rette en kritik mod
kritisk realismes begreb om den dybe virkelighed – og særligt det forhold, at videnskab handler om
”at udforske virkelighedens dybder, og dermed involverer forsøg på at komme bag om diskurserne
og fremtrædelsesformerne” (Buch-Hansen og Nielsen 2005:80).
Set fra socialkonstruktivismen er denne opfattelse en fundamental misforståelse af det sociale. Uden
for diskurserne, i det ekstra-diskursive, finder vi ikke grundlæggende forklaringer på sociale
hændelser. KR har ikke forstået, at den sociale virkelighed skabes inden for diskurserne og ikke i en
underliggende virkelighed. Der er ikke nogen dybere, essentiel mening i den rå kagedej, jf. ’the
cookie cutter argument’.
Set med kritisk realistiske briller er det både overfladisk og reduktionistisk, når Foucault hævder, at den sociale virkelighed kun består af social konstruktioner, der ikke har substantielt indhold. Da
Foucaults realisme ikke vedkommer den sociale verden, forfalder han ifølge Bhaskar til en tom og
meningsløs realisme. Hvad er pointen i at medgive, at der eksisterer noget uden for diskurserne,
hvis dette ’noget’ ikke kan have nogen betydning for vores sociale virkelighed? Det er ifølge KR en
illusion at tro, at virkeligheden er ren overflade og kan aflæses som en åben bog – den er mere
kompleks end som så.
Foucault ville sandsynligvis stejle ved anklagen om, at hans virkelighedsopfattelse skulle være
overfladisk og ukompleks. Den social virkelighed er bestemt ikke en simpel størrelse, den er
tværtimod et resultat af indviklede magt-, videns- og subjektiveringsprocesser, der ikke just er enkle at gennemskue. Kritisk realisme har derimod ikke indset, at alt, hvad de opfatter som virkeligt i videnskabelig forstand, fx kausalitet, domæner og rationelle dømmekraft, i virkeligheden bare er en
blind tro på nogle socialt konstruerede fænomener. Socialkonstruktivismen kan anklage kritisk
realisme for at have en al for tillidsfuld indstilling til videnskaben. Gennem viden kommer vi ikke 
bag om diskurserne til en ’sand’ og essentiel virkelighed. Viden kan ikke bruges til at definere
virkeligheden, det er snarere virkeligheden, altså de gældende diskurser, der definerer vores viden.
Men vi lever da i den samme virkelighed?
Det ser ud til, at positivismen og socialkonstruktivismen på den ene side og kritisk realisme på den
anden er lodret uenige om, hvorvidt virkeligheden skal betragtes som ’dyb’ eller ej. Men er
teorierne også så uenige, når det kommer til individernes praktiske oplevelser af virkeligheden? - Vi
lever da trods alt i den samme virkelighed.
Selv om de generative mekanismer på det virkelige domæne er en central del af
virkelighedsforståelse i kritisk realisme, understreger Bhaskar, at individerne ikke nødvendigvis kan
erfare de mekaniser, som muligvis indvirker på deres adfærd (Buch-Hansen og Nielsen 2005:28). I
praksis må det betyde, at de ikke erkendte virkelighedsmekanismer nok kan eksistere, men de er
ikke en del af individernes virkelighedsopfattelse. Dermed kommer individernes sociale virkelighed
i kritisk realisme i høj grad til at svare til deres viden om virkeligheden. At videnskabelig viden og social virkelighed er to sider af samme sag, lyder som noget socialkonstruktivismen og
positivismen kunne tilslutte sig16. Selv om der ser ud til at være en betydelig lighed i de tre teoriers praksisniveau, hersker der stadig ontologiske forskelle på det videnskabsteoretiske plan. Disse forskelle afspejler sig især i uenigheder mht. vurderingen af den menneskelige rationalitet, hvilket vi nu vil se nærmere på.

Tør vi stole på rationaliteten?
Menneskets rationelle dømmekraft er netop den instans, der binder den ontologiske realisme
sammen med den konstruktivistiske epistemologi i kritisk realisme; gennem rationaliteten godtager
vi den transitive videnskabsforklaring, der kommer tættest på den intransitive virkelighed. Men kan
vi stole på rationaliteten som en neutral dommer, der kan bringe os tættere på virkeligheden?
Spørger vi socialkonstruktivisterne, er svaret et entydigt NEJ. Den menneskelige rationalitet er lige
så indlejret i diskurserne som den virkelighed, vi teoretiserer over. Rationelle valg vil blot afspejle
de virkelighedsopfattelser, der er sat af diskurserne.
Det skal dog siges, at individernes sociale virkelighed og viden næppe vil være ens i de tre teorier. Positivismen har fx klare grænser for, hvad der kan betragtes som viden. Argumentationen går snarere på, at virkelighed og viden i praksis er uadskillelige i alle tre teorier. 

Positivisterne derimod vil i høj grad tilslutte sig, at rationel videnskab fører os tættere på
virkelighedens ’sande’ opbygning. Men selve begrebet rationalitet er noget, der angår logisk
deduktion og empirisk metode – ikke abstrakte socialontologiske teorier om virkelighedens
underliggende mekanismer 
Rationalitet er altså langt fra et entydigt begreb. Men kritisk realisme vil mene, at deres
rationalitetsbegreb, der kan betragtes som den gyldne middelvej, er den eneste måde at undgå at
havne i hverken den ontologiske eller den epistemologiske fejlslutning på. Det tager nemlig højde
for, at der findes en sand virkelighed, men at den ikke er så ligetil at erkende. Med troen på den
rationelle dømmekraft undgår KR således at reducere viden til virkelighed (den ontologiske
fejlslutning) og virkelighed til viden (den epistemologiske fejlslutning).
Men løber kritisk realisme med sit forsøg på at undgå disse fejlslutninger ikke selv ind i et
paradoks? For hvordan kan vi på én gang antage, at vi ikke med sikkerhed ved noget om
virkeligheden, og samtidig mene, at der findes en dybere virkelighed? Dette spørgsmål vi vil nu
forsøge at besvare ud fra KR’s egne præmisser.
Kritiske realisme set gennem kritisk realistiske briller
Ifølge KR beskriver vores videnskabelige viden ikke virkeligheden til fulde. Med kritisk realismes
egen logik kan vi ikke vide, om det virkelige domæne faktisk forholder sig, som kritisk realisme
beskriver. Men da vi som sagt ikke kan frembringe sikker viden om virkeligheden, kan vi heller
ikke afvise, at det gør. Kritisk realisme påpeger netop, at det, vi pt. anser for virkeligt, kun er den rationelt bedste teori.
Men er kritisk realismes virkelighedsbeskrivelse den rationelt bedste beskrivelse?
Det vil positivister og socialkonstruktivister nok næppe tilslutte sig.
Her skal det siges, at KR selv understreger, at teorien netop ikke skal betragtes som en konkret
videnskab – men som en videnskabsteori, der er åben over for forskellige videnskabelige teorier og
praksisformer på det videnskabelige plan.
Kritisk realismes svar på kritikken af det dybe virkelighedsbegreb er altså, at det ikke er en
videnskabsteoretisk opgave at definere det essentielle indhold i det underliggende isbjerg eller i den rå kagedej – men derfor må det stadig medregnes som en betydelig del af virkeligheden. Det er
videnskabens – ikke videnskabsteoriens – opgave at afdække, hvordan virkelige mekanismer på de
dybere virkelighedsdomæner og niveauer indvirker på vores sociale praksis. Kritisk realisme er
pluralister ift. videnskabelige metoder og teorier, hvilket må siges at være et godt udgangspunkt for
videnskaben.

Konklusion
Virkelighedsbegrebet i kritisk realisme bygger ikke på en hvilken som helst form for realisme. Den
er ikke fast og uafhængig som hos positivismen, men heller ikke åben og formbar som hos
socialkonstruktivismen. KR forsøger med sin opfattelse af den sociale virkelighed at placere sig
mellem de to poler, empirisk realisme og anti-realisme, og hævder således, at vores videnskabelige
viden er konstrueret, mens selve det virkelige til enhver tid eksisterer som en objektiv størrelse. På den måde kan man sige, at kritiske realister er ontologiske realister og epistemologiske
konstruktivister.
Kritisk realisme samtænker elementer fra positivismen og socialkonstruktivismen, men tager
samtidig afstand fra de to teorier, da de ifølge KR begge har en overfladisk virkelighedsopfattelse.
Mens positivisterne beskyldes for at reducere virkeligheden til det, vi empirisk kan hente viden om,
anklages socialkonstruktivisterne for at reducere videnskaben til blot at understøtte en given
opfattelse af virkeligheden.
KR søger selv at undgå hhv. den epistemologiske og ontologiske fejlslutning ved på én gang at
erklære, at der findes en dybere virkelighed, og samtidig fastslå, at vi ikke med sikkerhed kan vide
noget om denne dybe virkelighed, om end vi rationelt kan nærme os den. Både positivismen og
socialkonstruktivismen er uenige i denne opfattelse, der alt i alt kan virke paradoksal. Hvis vi går
ind på kritisk realismes præmisser, hindrer det imidlertid ikke virkelighedens eksistens, at vi ikke
med sikkerhed kan udtale os om den. Den kritisk realistiske virkelighedsforståelse kan anses for at
være det rationelt bedste bud på en plausibel beskrivelse af virkelighedens ’sande’ opbygning. Men
tør vi stole på menneskets rationelle dømmekraft? Og ville vi overhovedet rationelt vælge kritisk
realisme som den pt. bedste teori?
Ikke desto mindre må KR ses som et ambitiøst forsøg på at samtænke foranderlige og stabile
aspekter i en helhedsorienteret virkelighedsbeskrivelse. Kritisk realisme har en styrke i at hævde, at
de ikke har fundet den ’sande’ forklaring på virkeligheden. De er derimod åbne overfor nye
videnskabelige forklaringer, hvilket må siges at være et udmærket fundament for videnskaben.
Virkeligheden – under overfladen?

Litteraturliste
Tekster / bøger
Andersen, Heine 2002: Samfundsvidenskaber i kontekst. København: Roskilde Universitetsforlag.
Bhaskar, Roy 1998: The possibility of naturalism. London: Routledge.
Bhaskar, Roy 1989: Reclaiming reality. London: Verso.
Buch-Hansen, Hubert og Peter Nielsen 2005: Kritisk realisme. København: Roskilde
Universitetsforlag.
Carnap, Rudolf 1991: ”Forkastelse af metafysikken” i Schmidt, Lars-Henrik (red.): Det
videnskabelige perspektiv. København: Akademisk Forlag: 109-123.
Collin, Finn 2010: ”Socialkonstruktivisme” i Hviid Jacobsen, Michael, Kasper Lippert-Rasmussen
og Peter Nedergaard (red.): Videnskabsteori i statskundskab, sociologi og forvaltning. København:
Hans Reitzels Forlag: 230-261.
Foucault, Michel 1980: ”Two lectures” i Foucault, Michel: Power/knowledge. New York: Pantheon
Books: 78-92.
Foucault, Michel 1994a: The order of things. New York: Vintage Books.
Foucault, Michel 1994b: Viljen til viden. Seksualitetens historie 1. København: Det Lille Forlag.
Heede, Dag 2002: Det tomme menneske. Introduktion til Foucault. Gylling: Narayana Press.
Lippert-Rasmussen; Kasper 2010: ”Sandhed og relativisme” i Hviid Jacobsen, Michael, Kasper
Lippert-Rasmussen og Peter Nedergaard (red.): Videnskabsteori i statskundskab, sociologi og
forvaltning. København: Hans Reitzels Forlag: 319-348.
Watt Boolsen, Merete og Michael Hviid Jacobsen 2010: ”Positivisme” i Hviid Jacobsen, Michael,
Kasper Lippert-Rasmussen og Peter Nedergaard (red.): Videnskabsteori i statskundskab, sociologi
og forvaltning. København: Hans Reitzels Forlag: 55-87.
Wæver 2010: ”Strukturalisme og poststrukturalisme” i Hviid Jacobsen, Michael, Kasper LippertRasmussen
og Peter Nedergaard (red.): Videnskabsteori i statskundskab, sociologi og forvaltning.
København: Hans Reitzels Forlag: 196-229.


At identificere de mest magtfulde personer i et samfund er både en vanskelig og kontroversiel
opgave. Magtbegrebet har en central position i hverdagslivet såvel som i samfundsvidenskaberne
og, hvordan begrebet defineres har afgørende betydning for, hvilke
angrebsmåder forskeren benytter i undersøgelsesøjemed. Er magt en fast størrelse, der
besiddes af bestemte personer, eller opstår magten udelukkende i relationer mellem de
sociale aktører? Dette kan være svært afgøre, da magtbegrebet både er abstrakt og subjektivt.
Derved kan identificeringen af en magtelite være særdeles vanskelig metodisk og
samtidig kan det diskuteres, hvordan det overhovedet er muligt, at sikre objektivitet i så-
danne magtundersøgelser. Vi har sat os for, at undersøge disse problematikker nærmere.
Omdrejningspunktet for indeværende opgave er således at undersøge og diskutere betydningen
af en relationel tilgang til samfundsvidenskab med udgangspunkt i Christoph H.
Ellersgaard og Anton G. Larsens undersøgelse af magteliten i Danmark. I den forbindelse
har vi valgt at fokusere på magtbegrebet og hertil undersøge, hvordan bestemte forståelser
af dette leder til bestemte samfundsvidenskabelige metodologier. Ellersgaard og Larsen
arbejder ud fra en relationel forståelse af magt og anvender korrespondance- og netværksanalyser
til at indkredse og identificere magteliten i Danmark. Dette vil vi diskutere gennem
Mustafa Emirbayer, der argumenterer for en relationel tilgang, men også gennemgår
de medfølgende teoretiske og metodologiske implikationer. Sidst vil vi inddrage Alfred
Schütz i en diskussion omkring magteliteundersøgelsens objektivitet ifm., hvordan magtbegrebet
forstås i vores commonsenseverden.
Dette leder os frem til følgende problemformulering:
”Hvilke metodologiske implikationer og udfordringer medfører en relationel forståelse af
magtbegrebet i forbindelse med Christoph H. Ellersgaard og Anton G. Larsens undersø-
gelsen af magteliten i Danmark? Samt hvilke objektivitetsproblemer er der forbundet med
identificeringen af denne undersøgelse?”
Besvarelsen af ovenstående problemstilling arbejder i et redegørende, undersøgende og et
diskuterende niveau. På det redegørende og undersøgende niveau vil vi indledningsvist
introducere Ellersgaard og Larsens undersøgelse af magteliten i Danmark med udgangspunkt
i deres Ph.d.-afhandlinger. Dernæst vil vi sætte deres undersøgelse i kontekst med
Emirbayers ”Manifesto for a Relational Sociology” og forklare, hvordan deres relationelle 
tilgang adskiller sig fra substantialistiske opfattelser, der udgør den anden pol af hvad
Emirbayer karakteriserer som et fundamentalt dilemma inden for sociologien. I den forbindelse
vil vi undersøge, hvordan Ellersgaard og Larsen forstår magteliten og, hvilke
metodologiske redskaber de har anvendt. På det diskuterende niveau, vil vi først komme
ind på, hvilke problemer deres relationelle undersøgelse står overfor mht. deres metodiske
grænsedragninger, når de identificerer magteliten. I forlængelse heraf vil vi inddrage Alfred
Schütz’ kriterier for en adækvat samfundsanalyse og derigennem diskutere, hvilke
objektivitetsproblemer magteliteundersøgelsen står overfor.
Vi har valgt ”Manifesto for a Relational Sociology” som vores fokus, fordi vi mener, at
Mustafa Emirbayer kommer med et interessant bud på, hvordan man bør skelne mellem
forskellige samfundsvidenskabelige teoriretninger og positioner. Som Emirbayer forklarer,
kan der findes elementer af den relationelle tilgang hos de fleste teoretikere, lige fra
Karl Marx til Georg Simmel og til nutidige positioner som Pierre Bourdieu. Derfor er det
væsentligt, at undersøge og reflektere over, hvilke implikationer en relationel tilgang, der
synes at være i stigende udbredelse, medfører. Emirbayers artikel indeholder en grundig
gennemgang af det relationelle perspektiv og diskuterer, hvilke udfordringer, der kan forbindes
hertil. Emirbayer forklarer yderligere, hvordan magt forstås relationelt. Artiklen er
altså et godt udgangspunkt for videre diskussion af det relationelle perspektiv.
Vi har valgt at bruge Christoph H. Ellersgaard og Anton G. Larsens analyse af magteliten
i Danmark, da deres undersøgelse er særligt relevant ifm. Emirbayers relationelle manifest.
Emirbayer forklarer eksplicit, at netværksanalyse er den mest udviklede metode til
undersøgelse af sociale strukturer i et relationelt perspektiv (Emirbayer 1997:298). Vi
mener, at magteliteundersøgelsen, der publiceredes i 2015, kan understøtte Emirbayers
argument omkring relevansen og aktualiteten af den relationelle tilgang. Samtidig er casen
spændende at inddrage, da identificeringen af en magtelite kan være vanskelig såvel
som problematisk. Vi finder det interessant at undersøge og diskutere, hvorvidt Emirbayers
artikel kan bruges til at påpege styrker og svagheder ved Ellersgaard og Larsens relationelle
tilgang og inspirere til videre diskussion, hvor bl.a. Alfred Schütz’ overvejelser
omkring meningsadækvans bliver relevante at inddrage.
2. Redegørelse
2.1. Introduktion til magteliteundersøgelsen
Indeværende opgave tager, som sagt, udgangspunkt i Anton G. Larsen og Christoph H.
Ellersgaards afhandling om magteliten i Danmark. Følgende afsnit indeholder derfor en
kort redegørelse for deres sociologiske undersøgelse, der viser sig særligt relevant for vores
videnskabsteoretiske problemstilling. Efterfølgende vil vi placere deres undersøgelse
ud fra Emirbayers relationelle manifest.
Overordnet sigter Ellersgaard og Larsens undersøgelse mod at identificere medlemmerne
af den mest magtfulde gruppe i Danmark. Her drages særligt inspiration fra magt- og eliteteorier
hos C. Wright Mills og Pierre Bourdieu, hvorved eliten identificeres ud fra deres
relationer og forbindelser til andre personer i toppen af det danske samfund (Ellersgaard
2015:10; Larsen 2015:7). Ellersgaard og Larsen undersøgelse er sammensat ud fra syv
videnskabelige artikler, publiceret i perioden 2012-2015, hvori der inddrages og anvendes
et stort antal forskellige teorier og metoder. Ikke desto mindre er det tydeligt, at Ellersgaard
og Larsen arbejder ud fra et metodologisk relationelt perspektiv. Gennem hhv. korrespondance-
og specielt netværksanalyse finder de frem til en bestemt social gruppe i det
danske samfund, de definerer som magteliten. Denne gruppe formår at akkumulere og
veksle personlige ressourcer til magt, er placeret i toppen af formelle autoritetshierarkier,
nyder høj prestige blandt deres ligemænd og udgør et tæt forbundet netværk (Ellersgaard
2015:10). Nærmere bestemt består magteliten af 423 personer som Ellersgaard og Larsen
kortlægger vha. netværksanalyser, hvorefter de karakteriserer magtelitens sammensætning
og kendetegn. Ud fra undersøgelsen konkluderes, at kernen af magteliten dels bindes
sammen af tætte netværksforbindelser, men også ved at dele livsstile og erfaringer. Vi har
altså at gøre med en lille, men tæt forbundet og magtfuld gruppe, hvis sammenhængskraft
styrkes af den store similaritet personerne imellem (Ellersgaard 2015:12; Larsen 2015:9).
2.2. Substantialisme og relationisme
I ”Manifesto for a Relational Sociology” (1997) diskuterer Mustafa Emirbayer, hvordan
man bør skelne mellem forskellige socialvidenskabelige discipliner. Den overordnede pointe
er, at socialvidenskaberne står over for et fundamentalt dilemma mellem substantielle
og relationelle tilgange til videnskab, hvoraf Emirbayer tilslutter sig den sidstnævnte
(Emirbayer 1997:281). Nærmere bestemt argumenterer Emirbayer for en tilgang, hvor
den sociale verden anskues gennem dynamiske processer og relationer, modsat substanti-
elle betragtningsmåder, der forstår den sociale verden som bestående af substanser. I et
substantielt perspektiv er de fundamentale enheder for videnskabelige undersøgelser derimod
prækonstituerede faste størrelser såsom ting og mennesker (ibid.:281-282).
I sin argumentation for den relationelle tilgang henviser Emirbayer til Dewey & Bentleys
skelnen mellem ’Selv-handling’, ’Interaktion’ og ’Transaktion’, der udtrykker forskellige
typer af menneskelig adfærd og danner baggrund for, hvordan den sociale verden anskues
videnskabeligt (Dewey & Bentley 1949:132). Ifølge Emirbayer er selv-handling og interaktion
begge substantielle tilgange, mens transaktion er relationel (Emirbayer 1997:290).
Perspektiverne skal forstås som idealtyper og mange teoretikere har elementer af både
substantialisme og relationisme, hvilket kan uddybes gennem Abbott, der forklarer, at metodologiske
traditioner er ligesom alle andre sociale fænomener - de er udarbejdet af aktø-
rer, der arbejder sammen, kritiserer hinanden og låner fra hinanden (Abbott 2004:15).
’Selv-handling’ skal forstås som ”Where things are viewed as acting under their own powers”
(Dewey & Bentley 1949:132). Udgangspunktet for al social handlen er konstrueret
a priori. Det betyder, at sociale aktører ontologisk anses som faste og på forhånd givne
enheder, der eksisterer uafhængigt af vores erkendelse af dem, hvormed al handlen foregår
uafhængigt af andre enheder (Kaspersen & Gabriel 2013:53). Dette ses bl.a. i Rational
Choice-teori, hvor individers rationalitet er givet på forhånd, og i interaktioner forbliver
deres interesser, identitet og karakteristika uændrede (Emirbayer 1997:284).
Med hensyn til ’interaktion’ generer individerne ikke selv handling. Derimod udfolder
handlingen sig omkring enhederne, alt imens deres essens forbliver stabil (ibid.:285). De
sociale enheder er således stadig givne på forhånd, men interaktionen mellem dem er det
interessante. Dette ses bl.a. i statistiske kausalanalyser, hvor variable såsom køn, uddannelse
og alder interagerer og påvirker andre variable, men i sig selv forbliver variablene
uforandrede (ibid.:286).
Modpolen til de substantielle tilgange er ’transaktion’. Emirbayer kategoriserer ’transaktion’
som en relationel tilgang, hvor enheder får deres mening gennem deres funktionelle
rolle i transaktionen (ibid.:286). Michael Hviid Jacobsen forklarer, hvordan de fleste relationelle
udlægninger henviser til filosoffen Ernst Cassirer, der argumenterede for, at samfundet
bør anskues i relationer og funktioner for at indfange virkelighedens relationelle og
processuelle karakter (Jacobsen 2012:583). Inden for sociologien var særligt Georg Simmel
blandt de første til at italesætte det relationelle perspektiv, der efterfølgende har slået 
sig fast inden for samfundsvidenskaben, hvilket bl.a. ses hos Pierre Bourdieu, Zygmunt
Bauman m.fl. (ibid.:584ff). Afgørende for den relationelle tilgang er, at ting ikke eksisterer
a priori relationen, som det fremgik af de substantielle tilgange. Således må man afvise
idéen om, at individer, grupper og samfund er faste og på forhånd givne størrelser, hvilket
ifølge Emirbayer ikke må være udgangspunktet for en samfundsvidenskabelig analyse
(Emirbayer 1997:287). I forlængelse skal relationer mellem sociale enheder ikke forstås
som faste og uafhængige, men som dynamiske processer, der altid anskues og defineres i
kontekst til den relation, hvori de optræder (ibid.:289).
2.3. En relationel forståelse af magtbegrebet
Den relationelle tilgang har en række vigtige teoretiske implikationer, der er afgørende
for, hvordan forskere metodisk skal gå til værks, når de vil forstå den sociale verden. Dette
medfører, at en del sociologiske begreber såsom magt, frihed og lighed må reformuleres
i et relationelt perspektiv (Emirbayer 1997:291). I opgaven fokuserer vi på magtbegrebet,
der er essentielt ifm. Ellersgaard og Larsens undersøgelsen af magteliten.
Ellersgaard og Larsen vil undgå at definere, hvem, der har magten i det danske samfund,
da magtbegrebet er meget abstrakt og vanskeligt at arbejde med analytisk. Samtidig er det
irrelevant, at undersøge, hvem, der har magten i et relationelt perspektiv, da magt, jf. Foucault
skal forstås som immanent og relationelt. Derfor har Ellersgaard og Larsen ikke en
eksplicit magtdefinition. I stedet vil de undersøge distributionen og akkumulationen af
magtressourcer og kortlægge empirisk observerbare forbindelser mellem personer i samfundets
top (Ellersgaard 2015:18). At Ellersgaard og Larsen alligevel kommer til at tale
om, hvem der er de mest magtfulde personer i Danmark, hænger sammen med, at de opfatter
magtbegrebet som en stærk metafor, der er indlejret i vores hverdagssprog, hvilket
diskuteres senere i opgaven. Ikke desto mindre forekommer det i et relationelt perspektiv
utænkeligt, at magt skulle kunne eksistere uden for og før sociale relationer (Emirbayer
1997:292). Ellersgaard og Larsens undersøgelse af magteliten er, som sagt, sammensat af
flere videnskabelige artikler og derfor er det ikke helt tydeligt, hvordan de forstår magtbegrebet.
I det følgende vil vi derfor fremhæve nogle punkter fra deres artikler, der kan
give et billede af, hvad de mener om det abstrakte magtbegreb.
Særligt i magteliteundersøgelsens første del anvendes Bourdieus magtforståelse og kapitalteori
som strategisk udgangspunkt til at identificere de vigtigste ressourcer, der er på
spil mellem de mest magtfulde aktører i den økonomiske del af magtfeltet (Ellersgaard et 
al. 2013:1053). Det sociale felt anvendes altså som værktøj til at undersøge, hvilke kapitalstrukturer,
der er nødvendige for at være en del af erhvervseliten. Bourdieus idé om
magtfeltet danner ramme for at kunne analysere magteliten gennem de sociale aktørers
kapitalvolumen og den relative fordeling af kapitalressourcer, der tilsammen strukturer
magtrelationerne i eliten.
Senere i magteliteundersøgelsen har Ellersgaard og Larsen større fokus på, hvordan magteliten
skal ses som en social gruppe, der akkumulerer ressourcer, som kan omdannes til
forskellige former for magt. Social kapital spiller her en stor rolle ift. distributionen af
symbolsk anerkendelse i eliten. Ellersgaard og Larsen forklarer, at ”access to the right social
circles opens for symbolic recognition, which gives access to new social circles in
turn” (Ellersgaard & Larsen 2012:122). Aktørenes mulighed for at akkumulere ressourcer
gennem sociale relationer er altså en afgørende faktor for at opnå social anerkendelse.
Symbolsk magt opnås, når aktørerne inden for magteliten anerkender hinandens kapitalsammensætninger
som legitime og værdifulde. Ellersgaard og Larsen påpeger, at elitens
medlemmer anerkender hinanden som kompetente modstandere - også kaldet ’effective
agents’. Disse kan ikke defineres a priori, hvilket vil sige, at aktørernes handlinger kun
kan forklares med reference til deres sociale netværksrelationer (Ellersgaard 2014:190).
Hvem, der anerkendes som ’effective agents’ er derfor et empirisk spørgsmål, der må behandles
ved en relationel metodologisk tilgang.
I forbindelse med netværksanalysen tilføjes yderligere om identificeringen af magteliten:
”The circle is identified by prominent members naming others - and thus also opening for
inclusion of power brokers overlooked by the researcher - as key policy discussion partners.”
(Ellersgaard & Larsen 2014:7). Ellersgaard og Larsen har altså selv adspurgt personer
med magtfulde positioner for at finde frem til kernen af eliten, der ikke udelukkende
kan findes ud fra sociale aktørers kapitalvolumen og -sammensætning. De forklarer, at
netværksanalysen ikke giver en nøjagtig rangering af, hvor meget magt den enkelte person
har og samtidig kan det meget vel være, at personer uden for netværket kan have mere
magt. Ikke desto mindre mener Ellersgaard og Larsen, at netværk er en god indikator for
magt og netværksforbindelser til andre inden for magteliten betyder, at man har mulighed
for at gøre sin indflydelse gældende på tværs af flere områder (Ellersgaard et al. 2015:25).
Ud fra vores tolkning har Ellersgaard og Larsens forståelse magtbegrebet utvivlsomt en
relationel karakter. Magt er ikke en substans sociale aktører kan have, men derimod noget,
der opstår, når aktørers kapitalformer anerkendes i sociale relationer. Dette forstærkes 
gennem de tætte forbindelser mellem aktørerne i magtelitens kerne. Denne opfattelse af
magt har helt afgørende betydning for, hvordan magteliten skal undersøges metodisk,
hvilket forklares i det følgende afsnit.
2.4. Undersøgelse af magteliten gennem netværksanalyse
Som sagt medfører det relationelle perspektiv nogle bestemte måder at bedrive empirisk
socialvidenskab. Vi retter altså blikket mod de metodologiske fremgangsmåder, der forbindes
med den relationelle tilgang. Emirbayer forklarer, at den mest udviklede og anvendte
metode til analyse af sociale strukturer er netværksanalyse (Emirbayer 1997:298).
Netværksanalysen er netop det primære redskab i magteliteundersøgelsen og derfor finder
vi det relevant redegøre for metoden, der kan fremstå forholdsvist kompliceret. Stephen P.
Borgatti forklarer, at netværksanalysens grundlæggende karakteristikum er det indgående
fokus på relationerne mellem sociale aktører, som forklaring på aktør- og netværksudfald
i de sociale liv (Borgatti 2014:4). Dette uddybes af Emirbayer, der forklarer, hvordan udgangspunktet
for netværksanalysen er et anti-kategorisk imperativ, der fuldt ud afviser, at
det er muligt forklare individuel handlen eller sociale processer ud fra a priori kategoriske
egenskaber hos personer (Emirbayer 1994:1414). Netværksanalyse kan i stedet karakteriseres
som transaktionelle studier sociale relationer, der forsøger at undersøge dynamiske
”observable processes-in-relations” (Emirbayer 1997:298). Ved at undersøge relationerne
mellem sociale aktører kan forskeren identificere netværksstrukturen for udveksling af
forskellige ressourcer og informationer. Netværksteori undersøger direkte og indirekte
forbindelser mellem aktører og kortlægger, hvilke typiske relationer de indgår i. Gennem
multidimensionel skalering og interaktive grafer er det muligt at specificere centrale aktø-
rer inden for netværket og videre rangere aktørernes centralitet (ibid.:299).
Ellersgaard og Larsen har i deres netværksanalyse opstillet forskellige principper for indskrænkningen
magteliten. Inderkredsen af magteliten identificeres gennem et inklusionsprincip,
der forsøger at overkomme en udelukkende teoretisk funderet afgrænsning (Ellersgaard
& Larsen 2014:7f). På baggrund af empiriske observationer af ledende positioner
i Danmark samt snowballing-metoder inkluderes alle interessante grupper og aktører.
Ellersgaard og Larsen har altså dels undersøgt, hvilke interaktioner de magtfulde positioner
indgår i og samtidig adspurgt udvalgte personer om deres kontakter og relationer. Så-
ledes dannes et overblik over, hvilke relationer, der går igen og anses som anerkendte og
legitime samt hvilke, der bliver udelukket, fordi disse relationer ikke skaber fora for inter-organisatoriske bånd (ibid.:8f). Derefter bruges netværksanalyser til at identificere en kernegruppe
og kortlægge dennes aktører, deres centralitet og forbindelser (ibid.:8).
Som det fremgår af ovenstående er netværksanalyse en særdeles kompliceret metode og
det kan være svært at forstå resultaterne, hvis man ikke har sat sig ind i, hvordan netværksanalyser
udføres og, hvad man kan konkludere ud fra de interaktive kort, der produceres.
Ikke desto mindre kræver relationelle netværksanalyser grundig argumentation for
forskerens inklusionsprincipper og grænsedragninger, hvilket diskuteres i det følgende.
3. Diskussion
Som redegjort for i det foregående har en relationel opfattelse af magt afgørende betydning
for, hvordan forskeren skal gå til værks i undersøgelsesøjemed. Hvis magt ikke er en
fast størrelse, der kan måles på, må man som forsker søge andre angrebsmåder. Dette kan
medføre en række udfordringer og konsekvenser, der er vigtige at være opmærksomme
på. I følgende diskussion vil vi med Emirbayers kritik af den relationelle tilgang problematisere,
hvordan man som forsker kan grænsedrage og identificere en konkret magtelite i
en relationel analyse. Vi mener, at denne problematik dels indeholder metodiske vanskeligheder,
som Emirbayer påpeger, og samtidig vigtige objektivitetsproblemer. Hertil vil vi
afslutningsvis inddrage Alfred Schütz, der er særdeles relevant ift. sammenhængen mellem
forskerens og commonsenseverdenens opfattelse af magtbegrebet og magteliten i
Danmark.
3.1. Metodiske grænsedragninger
Emirbayer påpeger, at det er meget vanskeligt at afgøre, hvor og hvordan linjerne i et relationelt
netværk skal trækkes, når der, i modsætning til substantialistiske undersøgelser,
ikke er nogle naturlige grænser (Emirbayer 1997:303). Det bliver derfor særdeles vigtigt
at retfærdiggøre de grænser, der trækkes, hvis undersøgelsen skal opnå validitet. I forbindelse
hermed henviser Emirbayer til to strategier, der typisk bruges til at håndtere dette.
Den realistiske strategi behandler netværket ud fra aktørens synspunkt og trækker grænserne
på baggrund af, hvordan aktørerne oplever dem (ibid.:303). Netværket behandles
således kun som et socialt faktum, så længe det subjektivt opleves sådan af de aktører, der
udfylder netværket (Laumann et al. 1992:65). I den nominalistiske strategi er det forskeren
selv, der konstruerer rummet for netværket uafhængigt af aktørernes opfattelser heraf.
Afgrænsningen af netværket drages derved ud fra forskerens analytiske formål, hvormed 
netværkets lukning ikke har nogen ontologisk selvstændig status (ibid.:66). F.eks. tager
Bourdieu udgangspunkt i en nominalistisk strategi. Bourdieu mener, at videnskaben først
begynder, når man bryder med commonsenseforestillinger og således er det forskerens
opgave at trække grænserne (Emirbayer 1997:303). Om end diskutabelt, ser vi altså hos
Bourdieu en måde at retfærdiggøre de metodiske grænsedragninger.
Vi mener, at Ellersgaard og Larsen ligeledes trækker på den nominalistiske strategi, når
de grænsedrager og identificerer magteliten. Ellersgaard og Larsen antager, at der empirisk
må eksistere en magtelite i Danmark, da social kapital, i form af netværksforbindelser,
er en god indikator for magt (Ellersgaard et al. 2015:25). Således bliver ”The match
between the investigator’s analytically drawn boundaries and the subjective awareness of
these distinctions by participants an empirical question rather than an assumption”
(Laumann et al. 1992:66). Ellersgaard og Larsens endelige afgrænsning af netværket sættes
altså uafhængigt af aktørernes subjektive opfattelse af rent faktisk at være en del af en
magtelite. Hertil kan man diskutere om det giver mening at definere en magtelite, hvis
aktørerne ikke selv synes at skulle tilhøre en sådan gruppe eller, hvis opfattelsen af magtstukturene
er en anden ude i samfundet. Ikke desto mindre er de grænser, der trækkes noget
forskeren må lægge et stort arbejde i, at argumentere for (Emirbayer 1997:304). Men
selv når forskeren har fastlagt og retfærdiggjort de empiriske grænser i netværket, er problematikken
omkring grænsespecifikation langtfra løst. Emirbayer stiller spørgsmål til,
hvordan man efterfølgende afgør, hvad der skal være inden for de fastlagte grænser, hvis
forskeren opfatter det sociale i dynamiske relationer (ibid.:304). Dette er særligt relevant
mht. det abstrakte magtbegreb, hvor det i et relationelt perspektiv kan være svært at afgø-
re, hvornår nogle har ”mere” magt end andre og derfor skal inkluderes i magteliten. Vi vil
derfor diskutere, hvilke fordele og ulemper, der kan forbindes med at opfatte magt relationelt,
som det ses hos Ellersgaard og Larsen.
Ellersgaard og Larsen forklarer, som sagt, at listen over de 423 danskere i kernen af
magtnetværket, ikke er en nøjagtigt rangering af magthierarkiet i Danmark, da magt ikke
kan måles direkte (Ellersgaard et al. 2015:25). Magtbegrebet er vanskeligt at arbejde med
i empiriske undersøgelser, idet magt er meget indefinit og svær at lokalisere. Forskere kan
meget vel ende i en blindgyde i forsøget på lokalisere magten i et samfund, hvis man ikke
på forhånd har fastlagt klare kriterier for, hvordan magtbegrebet skal forstås og undersø-
ges. Det synes umiddelbart lettere at undersøge magt gennem en substantiel tilgang, hvor
prædefinerede enheder kan have kausale effekter og udtrykke en sammenhæng - mere af en given egenskab hos en person fører til mere magt. Imidlertid vil en substantiel tilgang
være et forsimplet billede på virkeligheden og man kan argumentere for, at et relationelt
perspektiv kan hjælpe til at forklare et magtbegreb, der ikke er direkte observerbart.
Som redegjort for tidligere har Ellersgaard og Larsen benyttet sig af henholdsvis korrespondance-
og netværksanalyse til at identificere magteliten i Danmark. Mht. korrespondanceanalysen
kan det være en fordel at kategorisere individer, ikke blot ud fra deres karakteristika
(kapitalsammensætning jf. Bourdieu), men også anerkendelsen heraf. Således
er det nemmere, at overskue, hvordan magten fordeles og udøves, da magtbegrebet tilkobles
nogle empirisk observerbare egenskaber ved agenterne i det sociale rum. Det samme
gælder netværksanalysen, hvor antallet og karakteren af forbindelserne mellem de sociale
agenter inden for netværket anskues som en indikator for magt. Man er altså inden for
magteliten, ikke udelukkende på grund af ens kapitalsammensætning, men nærmere, fordi
man har tætte forbindelser til andre magtfulde personer. Umiddelbart virker Ellersgaard
og Larsen metoder til at identificere magteliten altså fornuftige, men det er vigtigt at på-
pege, at meget afhænger af de specifikke fokuspunkter forskerne vælger i løbet af undersøgelsen,
og der ligger igen et stort arbejde i at argumentere for disse valg.
For, hvordan kan man definere en konkret magtelite i Danmark, hvis netværket blot er et
sæt af dynamiske relationer? Emirbayer argumenterer for vigtigheden i at definere, hvordan
nogle sociale relationer kan komme til at gælde som faktiske substanser. Her henviser
Emirbayer til Harrison White, der påpeger, at begivenheder kan blive opfattet som faste
enheder, hvis de gentager sig i flere forskellige kontekster (Emirbayer 1997:304). Dette
kan overføres til magtrelationer, der ligeledes umiddelbart kan virke stabile, hvis de bliver
ved med at gentage sig på samme måde og jf. Abbott er det et åbenlyst faktum, at den sociale
verden forbliver den samme det meste af tiden (Abbott 1996:859). Problemet er, at
stabilitet ikke på forhånd er givet i et relationelt perspektiv, hvormed forskeren er nødt til
at forklare, hvorfor den sociale verden ofte kommer til at fremstå sådan. Ellersgaard og
Larsen benytter, som sagt, empirisk observation og snowballing til at indkredse magteliten
i Danmark. Herigennem danner de sig et overblik over, hvilke relationer, der gentager
sig inden for magtnetværket, hvilket er med til at bestemme, hvor grænserne i netværket
trækkes. Stadig tager Ellersgaard og Larsen udgangspunkt i en relationel forståelse af
magteliten og man kan diskutere om dette svarer overens med den måde magt opfattes i
vores commonsenseverden. Denne problematik vil vi komme ind på i det følgende afsnit
med inddragelse af Schütz’ kriterier for objektivitet i socialvidenskabelige undersøgelser.

3.2. En objektiv magteliteundersøgelse?
I forlængelse af grænsedragningsproblematikken ser vi et nærliggende problem ved den
relationelle magtforståelse. At magtrelationer og magtbegrebet ofte fremstår som noget
stabilt og substantielt, er en antagelse, der er indlejret i vores hverdagssprog og commonsenseverden,
og derfor kan Ellersgaard og Larsens magteliteundersøgelse let misforstås.
Det er vanskeligt at bruge magtbegrebet uden at komme til at snakke om, hvordan nogen
personer har mere eller mindre magt og er mere eller mindre magtfulde end andre, hvilket
også ses i Ellersgaard, Larsen & Bernsens bog ”Magteliten - Hvordan 423 danskere styrer
landet” (2015). Dette knytter sig også til realisme/nominalisme-diskussion, da de 423 personer
i netværket ikke nødvendigvis anser sig som en del af eliten og som værende de
mest magtfulde mennesker i Danmark, hvilket Ellersgaard og Larsen selv påpeger. Den
subjektive bevidsthed om magteliten opstår altså først som konsekvens af deres undersø-
gelse og man kan argumentere for, at der kan opstå et sammenstød mellem forskernes epistemologi
og commonsenseverdenens ontologi, da den relationelle undersøgelse af magt
ikke hænger sammen med den måde magtbegrebet opfattes og bruges i hverdagen.
Som følge heraf mener vi, at det er væsentligt, at diskutere, hvorvidt deres undersøgelse af
magteliten formår at opnå objektivitet, hvis den relationelle magtforståelse er forskellig
fra vores commonsenseforståelse og dermed misforstås. I den forbindelse opstiller Alfred
Schütz nogle kriterier for, hvad han mener er en adækvat samfundsteori. Schütz opfatter
den sociale verden som en intersubjektiv verden, der består af fælles erfaringer, interaktion,
sprog og mening. Individer forstår og erfarer hinanden gennem kategorier og typificeringer,
som bliver internalisereret gennem socialiseringen og som individerne selekterer
ud fra, i deres forståelse af omverdens intentioner for social handlen (Schütz 1963:243f).
Disse typificeringer kan også forstås som commonsenseviden, der er en fælles intersubjektiv
forståelse blandt mennesker (ibid.:245).
I denne forbindelse bliver det relevant at diskutere magtbegrebet, da dette netop kan være
svært at bruge, uden at der henvises til, hvordan bestemte personer kan være i mere eller
mindre besiddelse af magt, eller er mere eller mindre magtfulde end andre. Således fremstår
magtbegrebet ofte som noget substantielt, når det bruges i vores hverdagssprog og i
vores commonsenseforståelse af det. Dette sætter spørgsmålstegn ved, hvorledes en socialvidenskabelig
analyse af magteliten kan skabe objektive begreber og teorier om subjektive
meningsstrukturer og commonsenseforståelser. Schütz skelner mellem de førsteordens-konstruktioner
eller -typificeringer, vi foretager i vores commonsenseverden og de andenordens-konstruktioner, videnskaben producerer, når den fortolker subjektive meningsstrukturer
(ibid.:245f). Hertil peger Schütz, at der skal være adækvans mellem disse,
hvis den videnskabelige undersøgelse skal være objektiv, hvilket forklares i følgende citat:
”… each term in such a scientific model of human action must be constructed in such
a way that a human act performed within the real world by an individual actor as indicated
by the typical construct would be understandable to the actor himself as well as to his
fellow-men in terms of common-sense interpretation of everyday life.” (Schütz 1963:247).
Den socialvidenskabelige teori eller undersøgelse skal altså stemme overens med den må-
de aktører selv oplever den sociale virkelighed og opnår således objektivitet ved at være
tæt forbundne med aktørernes forståelse af de selvsamme begreber.
Relaterer man Schütz objektivitetskrav til Ellersgaard og Larsens undersøgelse af magteliten,
er det vigtigt, at deres undersøgelse, afgrænsning og identificering af magteliten i
Danmark stemmer overens med aktørernes commonsenseforståelse af magt og magteliten
som begreb. Man kan hertil argumentere for, at den relationelle forståelse af magt afviger
fra den substantielle opfattelse, der er indlejret i vores hverdagssprog og commonsenseverden
og derfor kan deres undersøgelse komme til at mangle adækvans. Ellersgaard og
Larsens relationelle kort over magtelitenetværket er komplicerede og kan være umedgørlige
for almindelige personer, der typisk tænker magt hierarkisk ud fra, hvor meget magt
den enkelte person har. Dette påpeger Ellersgaard og Larsen selv i ”Magteliten - Hvordan
423 danskere styrer landet” (Ellersgaard et al. 2015:18). Imidlertid er Ellersgaard og Larsens
formål blot, at kortlægge nogle forbindelser og strukturer, der empirisk gør sig gældende
ude i samfundet og ser dette som en stærk metafor for magt. Deres forståelse og
metodiske fremgangsmåder er altså ikke genkendelige for den almene dansker, hvilket
kan være problematisk, da man kan argumentere for, at deres sociologiske begreber og
metoder ikke stemmer overens med hverdagslivets førsteordens-typificeringer. Dette kan
man selvfølgelig argumentere imod, hvis man som Bourdieu, mener, at videnskaben først
begynder, når man som forsker bryder med commonsenseforestillinger og som vi har forklaret
tidligere drager Ellersgaard og Larsen en del inspiration fra Bourdieu.
Vi mener yderligere, at Ellersgaard og Larsen til en vis grad overkommer denne problematik
ved udgivelsen af ”Magteliten - Hvordan 423 danskere styrer landet” (2015), hvor
magteliteundersøgelsen oversættes og forklares i et sprog, der svarer til commonsenseverdenens
førsteordens-typificeringer. Som et eksempel har Ellersgaard og Larsen lavet et
illustrativt kort over magtelitenetværket og en rangliste over de mest indflydelsesrige personer i Danmark. Desuden fokuserer en betydelig del af deres undersøgelse på de konkrete
personer, der indgår i magteliten og disse personers karakteristika (Ellersgaard og Larsen
2015). Dette kan på mange måder være en fordel for undersøgelsens objektivitet, men
man kan argumentere for, at vigtige pointer går tabt i translationsprocessen. Kortet over
magteliten skal nemlig stadig forstås relationelt og hos Ellersgaard og Larsen er det selve
strukturen, der er det interessante. Principielt kan personerne i magteliten skiftes ud og
sammensætningen kunne være anderledes, så længe det ikke ændrer på strukturen, men
sådan bliver resultaterne af deres undersøgelse næppe opfattet. Spørgsmålet er derfor om
det overhovedet er muligt at overkomme adækvansproblemet, hvis man vil forklare et så
abstrakt og komplekst begreb som magt gennem en relationel tilgang.

4. Konklusion
Formålet med denne opgave var at undersøge, hvilke metodologiske implikationer en relationel
forståelse af magtbegrebet medfører, set ifm. Christoph H. Ellersgaard og Anton
G. Larsens undersøgelse af magteliten i Danmark. I den forbindelse kan vi ud fra Emirbayer
konkludere, at Ellersgaard og Larsen undersøger magteliten ud fra en relationel forståelse
af magt. Dette betyder, at magt ontologisk set ikke skal forstås som en substans,
men udelukkende florerer i dynamiske relationer aktørerne imellem. Dette udmærker sig i
deres metodologi, hvor Ellersgaard og Larsen afgrænser og identificerer magteliten i
Danmark gennem korrespondance- og netværksanalyser.
Imidlertid står den relationelle tilgang, ifølge Emirbayer, over for en række udfordringer,
der også er relevante ift. magteliteundersøgelsen. En relationel tilgang kan være fordelagtig
ifm. at undersøge kompleksiteten af de magtrelationer, der danner udgangspunkt for
identificeringen af magteliten, men det kan være vanskeligt at trække grænserne og bestemme,
hvad der skal ligge inden for disse, når man arbejder med dynamiske netværksrelationer.
Derfor ligger der et stort arbejde i, at argumentere for og retfærdiggøre de inklusionsprincipper
og grænsedragninger, man som forskeren vælger, hvis undersøgelsen skal
opnå validitet. Her anlægger Ellersgaard og Larsen en nominalistisk strategi, hvor de selv
afgrænser magteliten uafhængigt af de involveredes subjektive opfattelse heraf.
Med hensyn til den anden halvdel af problemformuleringen har vi diskuteret, hvilket objektivitetsproblemer, der er forbundet med Ellersgaard og Larsens identificering af en
magtelite i Danmark. Heraf kan vi konkludere, at Ellersgaard og Larsen står over for et 

problem, da deres relationelle forståelse af magt ikke stemmer overens med den magtopfattelse,
der er indlejret i vores hverdagssprog og commonsenseverden. Samtidig er deres
teorier og metoder svært forståelige for almindelige personer, hvilket Schütz mener, kan
skabe objektivitetsproblemer. Dette afhænger selvfølgelig af, hvad man opfatter som objektiv
videnskab, men ikke desto mindre er det en problematik, der er vigtig at være opmærksom
på. Vi mener, at Ellersgaard og Larsen til en vis grad overkommer Schütz adæ-
kvanskriterier gennem deres bog ”Magteliten - Hvordan 423 danskere styrer landet”, men
spørgsmålet er om vigtige relationelle antagelser går tabt i translationsprocessen.

5. Litteraturliste
Abbott, Andrew (1996): ”Things of Boundaries”. Social Research, 62 (4). Defining the
Boundaries of Social Inquiry: 857-882.
Abbott, Andrew (2004): “Explanation”. Methods of Discovery: Heuristics for the Social
Sciences. New York. Norton: 8-40.
Bentley, Arthur F. and John Dewey (1949): ”Interaction and Transaction”. (in Bentley,
Arthur F. and John Dewey: Knowing and the Known). Beacon Press. Boston: 131-136.
Borgatti, Stephen P., Ajay Mehra, Daniel J. Brass and Giuseppe Labianca (2014): ”Social
Network Research: Confusions, Criticisms, and Controversies”. (in Brass, Daniel J. et al.
(ed.): Contemporary Perspectives on Organizational Social Networks). Research in the
Sociology of Organizations vol. 40. Emerald Publishing. Bradford, UK: 1-29.
Ellersgaard, Christoph Houman, Anton G. Larsen og Martin D. Munk (2013): “A Very
Economic Elite: The Case of the Danish Top CEOs.” Sociology, 47 (6): 1051–1071.
Ellersgaard, Christoph H. and Anton G. Larsen: “Status and Integration in the Field of
Power Danish Chief Executives”. Oversættelse af “Status og Integration på Magtens Felt
for Danske Topdirektører.” Praktiske Grunde. Nordisk Tidsskrift for Kultur- og Samfundsvidenskab
2012 (2–3): 9–30.
Ellersgaard, Christoph H. and Anton G. Larsen: “The Elite and the Field of Power - Cohesion
and Oppositions within the Elite”. Oversættelse af “Elite og Magtfelt - Om Sammenhold
og Modsætninger indenfor Eliten.” Socialt Rum - Symbolsk Magt. København.
Forlaget Hexis 2014: 99–142.
Ellersgaard, Christoph Houman and Anton Grau Larsen (2014): “Identifying power elites
- social network analytic approach”. Lausanne: Conference Paper at Understanding the
transformation of economic Elites in Europe.
Ellersgaard, Christoph Houman (2015): “Elites in Denmark - Power Elites and Ruling
Classes in a Welfare State”. Ph.D. Dissertation. Department of Sociology. University of
Copenhagen.
Ellersgaard, Christoph Houman, Anton G. Larsen og Markus Bernsen (2015): ”Magteliten
- Hvordan 423 danskere styrer landet”. Politikens Forlag.
18
Emirbayer, Mustafa (1994): “Network Analysis, Culture, and the Problem of Agency”,
The American Journal of Sociology, 99 (6): 1411-1454.
Emirbayer, Mustafa (1997): “Manifesto for a Relational Sociology”, The American Journal
of Sociology, 103 (2): 281-317.
Jacobsen, Michael Hviid (2012): “Metodologiske perspektiver”. (i M. H. Jacobsen, K.
Lippert-Rasmussen & P. Neergaard (red.): Videnskabsteori i statskundskab, sociologi og
forvaltning): 565-598.
Kaspersen, Lars Bo & Norman Gabriel (2013): ”Survival Units as the Point of Departure
for a Relational Sociology”. (in Dépelteau, Francois & Powell, Christopher (ed.):
Applying Relational Sociology - Relations, Network, and Society). Palgrave Macmillan.
UK: 51-82.
Laumann, Edward O., Peter V. Marsden & David Prensky (1992): ”The Boundary Specification
Problem in Network Analysis”. (in Freeman, Linton C. et al.: Research Methods
in Social Network Analysis). Transaction Publishers. Brunswick, New Jersey: 61-87.
Larsen, Anton Grau (2015): ”Elites in Denmark - Identifying the Elite”. Ph.D. Dissertation.
Department of Sociology. University of Copenhagen.
Schütz, Alfred (1963): ”Concept and Theory Formation in the Social Sciences”. (in
Natanson, Maurice (ed.): Philosophy of the Social Sciences): 231-249.


Indledning
’Frygten for fragmentering’ er titlen på en underrubrik i Michael Hviid Jacobsen artikel om den
danske sociologis tilstand i Danmark anno 2009. Artiklen rejser et ganske relevant spørgsmål – er
dansk sociologi på rette vej eller er den i sin iver for at praktisere bindestregssociologi og
specialisering forsvundet ud i et vakuum af metodeløshed (Jacobsen 2007)? Denne opgave vil
forsøge igennem en belysning af den logiske empirisme, som den kommer til udtryk hos den
tidlige Rudolf Carnap, og den post-empirisk reaktion hos Thomas S. Kuhn, at begribe hvordan disse
klassiske videnskabsteoretiske positioner relaterer sig til denne moderne dansk debat om
udfoldelsen af en gunstig sociologi.
Problemformulering:
Hvordan udfoldes et demarkeringsbegreb hos Carnap og Kuhn, og er disse gunstige for
sociologien?
Jeg vil forsøge at besvare dette ved at besvare følgende underspørgsmål:
Hvilket syn på demarkation kommer til udtryk i Carnaps artikel ’forkastelsen af metafysikken’.
Hvilket ’demarkations’-begreb kan ses hos Kuhn, som udtrykt i tredje udgave af ’The structure of
scientific knowledge’ med det dertilhørende efterskrift (først publiceret i anden udgave).
En diskussion af Carnaps og Kuhns demarkationsperspektiver i forhold til en gunstig sociologi.
Begrundelse for udvalg af primær litteratur:
Jeg har udvalgt Carnaps tekst: ’forkastelsen af metafysikken’ af to årsager: For det første fordi
Carnap igennem sit forfatterskab er i konstant dialog med sine kritikere og derfor konstant
revurderer sit eget ståsted. Det ligger ikke inde for denne opgaves rammer at kunne redegøre for
alle disse holdningsnuancer. For det andet har jeg valgt denne tekst, fordi han her distancerer sig
fra sin tidligere metodiske solipsisme i ’Der logische Aufbau Der Welt’(Pedersen og Toft 2006:61f),
men samtidigt fastholder en særegen radikal empirisme – som er noget af det centrale, i det jeg
senere ønsker at diskutere. Han sidestiller allerede i en lidt senere tekst; ’Confirmation, testing
and meaning’ konventionalisme og observationer, men fastholder stadig sin empirisme, om end
derved i en lidt mildere form (Delanty & Strydom 1936/2003:50). Det gør ’forkastelsen af
metafysikken’ til den en god position at tage afsæt i, fordi den giver et godt indblik i en klassisk
empiristisk position.
Jeg kan som en kort sidebemærkning påpege, at jeg har valgt at kalde Carnaps ’positivisme’ for
logisk empiricisme, da han selv i teksten ’forkastelsen af metafysikken’ tag afstand fra at
kategorisere sig selv som positivist. (Carnap 1991:115). 
Jeg har valgt at bruge ’The Structure of Scientific revolution’, fordi det er Kuhns teoretiske
hovedværk. Efterskriftet er nødvendigt for at kunne få overblik over paradigmebegrebets
betydning, men samtidigt mener jeg også, at den oprindelige tekst stadigt indeholder pointer, der
supplerer og underbygger efterskriftet. Jeg vil forsøge at lokalisere et demarkeringsbegreb1
på to
akser; en mellem den før-paradigmatiske tilstand og den normalvidenskabelige, og igen et ved
Kuhns teoretisering over videnskabelige værdier under hans paradigmebegreb.

Det er her vigtigt at sige, at jeg forstår demarkation, som forskellen på det der opfattes som videnskabeligt og det
der opfattes som pseudo-videnskabeligt.
Demarkationsbegrebet hos Carnap:
Jeg vil i den følgende redegørelse forsøge at gøre klart, hvad Carnap mener med sit
demarkationsbegreb. Derfor vil jeg først klargøre, hvordan Carnap forstår demarkering mellem
videnskab og pseudovidenskab. Dernæst vil jeg redegøre for verifikationsprincippet, som den
metode der kan anskueliggøre, hvilken af de to sfærer et udsagn passer ind i. Herunder vil jeg i
nævnte rækkefølge komme ind på begrebsdikotomierne repræsentativ/ekspressiv,
analystisk/syntetisk, og direkte/indirekte verifikation. Derigennem skulle man også kunne forstå
hvad Carnap forstår ved empiri.
Carnap forsøger med artiklen ’Forkastelsen af metafysikken’ at gøre rede for hvad filosofiens
genstandsfelt består af. Filosofien bør kort sagt være i stand til universelt at demarkere mellem
videnskab og pseudo-videnskab (1932/19913). Den bør skabe en objektiv målestok for, hvor
grænsen imellem det sande og videnskabeligt meningsfyldte, og det pseudo-videnskabelige og
meningsløse kan trækkes (Gilje & Grimen 2002: 62). Verifikationsprincippet kan siges at være den
metode, hvormed filosofien kan udrede, hvorvidt et udsagn tilhører den videnskabelige eller
pseudo-videnskabelige sfære.
Carnap bruger begrebsdikotomien ekspressivt og repræsentativt til at kategorisere forskellige
udsagn i henhold til et overordnet mål om at finde en linje mellem det filosofisk meningsfulde og
meningsløse. (Carnap 1991: 118). Ekspressive udsagn er kendetegnet ved, at de udtrykker en
følelse, eksempelvis et smil eller et udsagn om det godes natur. Disse kan ikke efterprøves ved
empiriske test og er derfor uden filosofisk mening (Carnap 1991: 115).
De repræsentative udsagn er derimod udsagn, der er analytisk eller syntetisk meningsfulde4
. De
analytiske er sprogligt selvbekræftende udsagn, der er givet a priori; ’En ungkarl er ugift’ eller ’En tandbørste kan børste tænder’. Sætninger der er selvreferentielt sande eller definitioner. Den
anden del af repræsentative udsagn er syntetiske udsagn, der er givet a posteri (Gilje & Grimen
2002:58). Disse klassificerer han i to kategorier, der kan empirisk testes ved den direkte eller den
indirekte verifikation, der således også afgrænser hvad Carnap forstår ved empiri.

Jeg vil blot påpege, at Carnap ikke selv direkte anvender analytisk/syntetisk begrebsparret i ’forkastelsen af metafysikken’ – men at dette begrebspar synes relevant at nævne alligevel.
Udsagnet ’kvinden smiler’ kan således
konstateres eller afvises ved observation af ens umiddelbare omgivelser.
Den anden verifikationsmetode er indirekte verifikation. Det er muligt ud fra en række
forudgående præmisser at teste et udsagn, og derudfra udlede ved logik og den efterfølgende
observation, hvorvidt udsagnet er sandt eller falsk. Man kan altså ved deduktion komme frem til
hvorledes en påstand bør falde ud såfremt den er hhv. sand eller falsk. Man kunne eksempelvis
tage en tom plasticflaske, og udlede at den ville flyde, i henhold til Archimides lov eller loven om
statisk opdrift, hvis man smed den ned et vandkar. Den givne flaske vil flyde, såfremt præmisserne
er opfyldte: Plasticflasken er vandtæt, den indeholder kun luft osv.
Det er dog vigtigt at fremhæve, at man ikke ifølge Carnap kan tale om fuldstændig verifikation,
men om opstillede hypoteser, der kan testes, og derigennem (foreløbigt) bekræftes eller afkræftes
(Carnap 1991:111). Man kan ikke udlede universelle love, da disse loves bevis - logisk set ville
forudsætte adgangen til et uendeligt antal observationer. Dette kaldes også induktionsproblemet,
og var også en af de central kritikpunkter fra blandt andre Karl Popper omkring den logiske
empirisme (Gilje & Grimen 2003: 70, Pedersen & Toft 2004: 58).
Man kan til sidst bemærke, at da verifikations princippet pr. definition distingverer mellem
videnskab og pseudo-videnskab, gælder dets regler på alle former for meningsfuld vidensproduktion,
herunder samfundsvidenskaberne. Man kan her fornemme Carnaps
enhedsvidenskabelige ideal; alt videnskabeligt udfoldes under samme præmisser (Gilje & Grimen
2002;66:Pedersen & Toft 2006;59f). Samfundsvidenskaberne skal eksempelvis beskæftige sig med
at levere kausale forklaringer på individers værdier, men ikke udtale sig videnskabeligt omkring
disse værdiers gyldighed (Carnap 1991: 117).

En del af Kuhns kontroversielle pointe ligger i at introducere historicitet i forståelsen af
videnskaben (Hastrup 2003: 142f). Jeg vil derfor forsøge at redegøre for 3 dele af Kuhns
videnskabshistoriske begrebsapparatur, og derigennem se hvordan et ’demarkations’ begreb
kommer til udtryk. Først vil jeg se nærmere på videnskabens ’før-paradigmatiske’ tilstand eller
krisetilstanden. Derefter vil jeg se nærmere på, hvordan paradigmebegrebet og dets 4
underkomponenter er beskrevet. Til sidst vil jeg se på, hvad Kuhn kalder den
normalvidenskabelige periode og herunder ’puzzle-solving’.
Den før-paradigmatiske tilstand eller krisetilstand er således en tilstand, hvori flere forskellige
videnskabelige logikker eller skoler kæmper om at vinde udbredelse og anerkendelse (Kuhn
1973:186). Der er to bemærkelsesværdige træk ved den før-paradigmatiske tilstand: for det første
er den ikke kumulativ, der er altså ikke tale om en gradvis videns forøgelse (Kuhn 1996:84,163).
Kuhn definerer socialvidenskaberne som før-paradigmatiske, fordi de hele tiden griber tilbage til
det videnskabsteoretiske fundament og diskuterer deres egen videnskabelighed (Kuhn 1996:160).
Derfor motiveres valget af forskningens genstandsfelt også altid inde for samfundsvidenskaberne
(Kuhn 1996:164). Det andet interessante træk ved den før-paradigmatiske - og krisetilstanden er,
hvorledes tilstedeværelsen af forskellige teoretiske skoler giver anledning til debat og innovation.
De traditionelle videnskabelige rammer løsnes, og den faglig debat på tværs af teoretiske
ståsteder spirer (Kuhn 1996: 61, 76, 84). Disse to træk adskiller således den før-paradigmatiske
situation fra den normalvidenskabelige. Men før vi ser nærmere på den normalvidenskabelige
tilstand, er det nødvendigt at se nærmere på paradigme begrebet.
I efterskriftet siger Kuhn uudtrykkeligt, at både den ’før-paradigmatiske’ periode og den
efterfølgende normalvidenskabelige periode er kendetegnet ved de elementer Kuhn fastsætter til
at være et paradigme (Kuhn 1973: 185f). Paradigmebegrebet indeholder to betydninger: for
første er det et videnskabeligt fællesskab af videnskabsfolk med samme faglig matrice; bestående
af fire underkomponenter. Det sidste af de 4 komponenter ’exemplar’ lader Kuhn også
udfolde, som den anden af de to centrale betydninger af paradigme.
Jeg vil tillade mig selv at redegøre kort for de første to underkomponenter: symbolske
generalisationer og metafysiske paradigme. Symbolske generalisationer er de udtryk, det
pågældende videnskabelige samfund anvender som en slags referenceramme for forståelse af
sammenhænge og love. Et eksempel kunne være Einsteins relativitetsteori i form af E=MC2
(Kuhn 1973:189). De metafysiske paradigmer er de implicitte virkelighedsforståelser, der er indlejret i det pågældende videnskabelige samfund; virkeligheden er konstitueret af atomer. Ydermere definerer
det metafysiske paradigme også gåderne for paradigmet, og det fastlægger rummet af mulige
løsninger på selvsamme gåder (Kuhn 1973:190).
Den tredje underkomponent Kuhn fremfører er videnskabelige værdier. Disse er således også den
anden akse for demarkation imellem videnskab og pseudovidenskab hos Kuhn. Den er
kendetegnet ved to facetter: De er både et præmis for den fælles videnskabelige praksis, men
samtidigt har de individuelle værdimæssige forskydninger også en funktion. Individuelle
værdimæssige forskydninger giver anledning til nytænkning og nyskabelser i blandt forskerne
(Kuhn 1973: 192). Disse værdier er til stede på tværs af forskellige skoler, der kendetegner
videnskaben som helhed. Teorier vil altid blive dømt ud fra: forudsigelses evne (eller kvantitativ
præcision), konsistens, plausabilitet, enkelthed. Kuhn synes her at antyde noget ahistorisk over
disse værdier (Kuhn 1973: 191).
Den sidste komponent og anden betydning af paradigmebegrebet er exemplar. Et exemplar er et
mønstergyldigt eksempel på et godt eksperiment, der samtidigt sætter rammerne for den
metodiske udvikling, og hvordan der produceres god valid forskning (Kuhn 1973:193). Eleven lærer
her at udøve den videnskabelige tænkning, der derved forvandles den til en ’slags uudtalt viden,
hvori eleven på forhånd har en bestemt forståelse af videnskaben, og kun forholder sig til denne i
sin videnskabelige praksis (Kuhn 1973:196).
Men hvis vi nu vender blikket tilbage mod forholdet mellem den før-paradigmatiske tilstand og
den normalvidenskabelige – så var det ikke paradigmebegrebet, der adskilte dem. Det er nemlig
imellem den før-paradigmatiske og normalvidenskablige tilstand, at der findes en anden
demarkeringsakse.
Kuhn definerer normalvidenskab til at være forskning, der dels accepterer, og dels anvender
tidligere forskning inden for det pågældende felt (Kuhn 1996:10). Normalvidenskaben er forskellig
fra den før-paradigmatiske tilstand på de to punkter: normalvidenskab som ’puzzle solving’ og
fravær af konkurrerende skoler. Den sidste nævnte af de to, fravær af konkurrerende skoler, står i
direkte modsætning til den før-paradigmatiske tilstand, og betyder ganske enkelt, at en skole
vinder gehør i det berørte videnskabssamfund, og debatten omkring fundamentale spørgsmål om
virkeligheden aftager (Kuhn 1973:185).
Fraværet af konkurrerende skoler gør det muligt for det implicerede videnskabelige samfund, at
løse de gåder deres egen teoretiske forståelser indeholder. Det kalder Kuhn ’puzzle-solving’, da
der nu er konsensus i blandt det videnskabelige samfunds omkring et paradigme (Kuhn
1973:10,35). Det betyder at den normalvidenskabelige praksis i sin enkelthed er et klart defineret
mulighedsrum af tilladelige problemstillinger. Disse skal løses med et dertilhørende sæt af
accepterede videnskabelige metoder, og som definitionen af normalvidenskaben også fortæller, er
dette en akkumulativ periode, fordi forudgående løste gåder eller viden om disse, kan anvendes til
den videre videnskabelige praksis (Kuhn 1973:52,163,166). Kuhn peger også andetsteds på 6 kriterier for normalvidenskaben, men disse skulle meget gerne indirekte være
indeholdt i ovenstående redegørelse – måske med undtagelse af punktet om fravær af statslig indblanding, men da
der ikke redegøres særligt udtømmende for dette punkt, har jeg valgt at se bort fra det (Kuhn 1996:168).
Den følgende opgavedel vil sigte mod at diskutere hvorledes demarkationsovervejelser af hhv.
Carnap og Kuhn kan relateres til, hvorledes en gunstig sociologi udfoldes. Diskussionen vil kredse
om tematikken demarkationisme, empirisme og sociologi.
Carnap fastholder en ganske stringent empirisme, som vist under redegørelsen. Appliceret på
sociologien skal den kun beskæftige sig med kausalitetssammenhænge, hvori den skal empirisk
udlede, hvorledes en given begivenhed forårsager en anden. I overensstemmelse med
verifikationsprincippet vil man derudfra kunne operere med sociale lovmæssigheder, hvor nogle
handlinger vil foranledige eller sandsynliggøre en given reaktion. Denne tænkning findes stadigt i
dag - om end i mildere form. Man tilstræber at kunne reducere komplicerede sociale
sammenhænge til tal. I dag taler man endda om, at man kan forklare kausalitetssammenhæng ud
fra forskellige statiske redskaber, og dermed undgå at sociologien ’henfalder til trivielle diskussion
af kausalitet som et filosofisk fænomen’ (Jæger 2006:101). Gilje og Grimen peger dog på
besværligheder ved at teste komplekse problemstillinger, som fx; ’Der er økonomisk krise i
Danmark’. Det samme gælder et mere klassisk sociologisk udsagn, som eksempelvis: ’Der findes en
tiltagende individualisering i vores samfund’. Spørgsmålet er her, hvorledes man objektivt
definerer ’individualisering’, og hvorledes dette udsagn kan reduceres, således at det er direkte
observerbart (Gilje og Grimen 2002: 62). Et andet krav til opretholdelsen af distinktionen mellem
repræsentative og ekspressive udsagn er, at der kan foretages teori-uafhængige observationer,
der kan bekræfte den foreløbige hypotese, der ønskes verificeret. Videnskabsmanden er, som
hævet over tid og sted i en slags omnipotent position – af Donna Harraway døbt ’gudetricket’
(Harraway 1991:189).
Kuhns historisering af videnskaben er netop en kritik af det idealiserede billede af
videnskabsmanden, som hævet over tid og sted i en evig stræben imod sandhed. Videnskaben skal
af Kuhn forstås ud fra 3 forhold: paradigmer, en før-paradigmatisk tilstand overfor
normalvidenskab, og videnskabelige værdier. Paradigmebegrebet vedkender sig, at alle
observationer i en vis forstand forudsætter en på forhånd givet forståelse i form af en faglig
matrice og exemplar. Kuhn påpeger således, at enhver videnskabs historiske tidsalders
observationer er defineret af en på forhånd given ramme. Der er ingen teoriuafhængig
observation hos Kuhn, hverken i den før-paradigmatiske tilstand eller den normalvidenskabelige
tilstand. Verifikationsprincippet med dets demarkering mellem repræsentative og ekspressive
udsagns kategorier, smuldrer i et Kuhnsk perspektiv, fordi han med sit paradigmebegreb
introducerer en konventionalisme i paradigmebegrebet.
Hvis vi sammenligner nogle af paradigmebegrebets konventionalistiske underkomponenter; så
som symbolske generalisationer og metafysiske paradigmer, synes de at være på direkte
kollisionskurs med Carnaps grundlæggende adskillelse imellem repræsentative og ekspressive
udsagn. Carnap taler om en videnskabelig og en metafysisk sfære som adskilte og et
enhedsvidenskabeligt sprog, der er forud for nogen videnskabelig teori. Hvorimod Kuhn siger, at
den videnskabelige praksis kun kan forekomme, såfremt man har bestemte grundlæggende
antagelser om det virkeliges egentlige konstituering i form at et paradigme, med symbolske
generalisationer og metafysisk paradigme som faste entiteter i denne. Man kan endda først
bedrive normalvidenskabelig forskning, når alle inden for et videnskabsfelt accepterer en sætning,
som eksempelvis E =MC2, for derefter at lokalisere og løse de problemer der nødvendigvis
tilknyttes relativitetsteorien. Men samtidigt har man også accepteret et bestemt billede af
virkeligheden – atomer og kvarker, som det egentligt virkelige og empiriske. Dette er interessant
for en sociologi, fordi verifikationsprincippet bygger på en antagelse om, at man kan få direkte
adgang til at observere den sociale virkelighed, imens paradigme tænkningen siger, at
observationer altid vil være drevet frem af en på forhånd givet metafysisk antagelse. Kuhn tager
altså i hvis forstand skridtet videre, fra at sige at observationer er teoriladede. De er derimod et
produkt af virkeligheden, som videnskabskvinden holder i hævd og som hun i sin videnskab
reproducerer. Uden at ville drage en direkte parallel, kunne man pege på senere lignende tanker
inde for sociologien; eksempelvis Bourdieus ide om teorieffekt eller Giddens dobbelte
hermeneutik, hvori der netop hævdes at være et særligt sammenspil mellem forsker, teori og den
sociale virkelighed.13
Den normalvidenskabelige udfoldelse kan ellers i anden henseende minde om Carnaps
verifikationsprincip; fordi de begge i en forstand tillader vidensakkumulation. Hos Carnap fordi de
forskellige syntetiske repræsentative udsagn kan efterprøves ved empiri, og derved kan man
afgøre om de er falske eller (foreløbigt) sande. Derudfra vil videnskaben kunne producere en
tiltagende mængde viden. Vidensakkumulation foregår på nogenlunde samme måde hos Kuhn –
hvis man først har accepter et given faglig matrice, og dens implicitte exemplar, så kan man
påbegynde ’puzzle-solving’. Derved øges mængden af viden og denne videns instrumentale
funktion – fordi de videnskabelige værdier især fremhæver større kvantitativ præcision.
Men hvor Carnap har en statisk forståelse af de videnskabelige værdier som ahistorisk givne, ser
Kuhn dem mere dynamisk. Her kunne man dog kritisere Kuhn for at være upræcis, fordi værdierne
er både dynamisk forskellige fra individ til individ, men også fra paradigme til paradigme, da han jo
har kategoriseret værdier som en underkomponent i den faglig matrice. Alligevel fastholder Kuhn
at fx øget kvantitativ præcision er en primær videnskabelig værdi. Men uanset hvad opfatter Kuhn
de videnskabelige værdiers rummelighed, som et positivt innovativt træk, der forbedrer
videnskaben.

Er det gunstigt, at forstå sociologien som en vidensakkumulerende videnskab? For at nå frem til
svaret kan man stille sig selv spørgsmålet: behersker sociologien den enighed eller konsensus? I
den forbindelse beskriver Kuhn sociologien som en før-paradigmatisk videnskab, der har flere
forskellige sideløbende paradigmatiske traditioner. Gilje og Grimen peger på muligheden af en
webersk og en durkheimsk tradition, der har fundamentalt forskellige udgangspunkter for at
bedrive videnskab, og derved er udtryk for inkommensurable14 videnskabelige udtryk (Gilje og
Grimen 2003:110).
Dette er nutidigt eksempel på den typiske historiske anvendelse af paradigmebegrebet inde for
sociologien. Dette har muligvis været kilde til metodisk lemfældighed og ufrugtbare diskussioner
om, hvorvidt sociologien var en fler-paradigmatisk videnskab – en usaglig
bekvemlighedsrelativisme. Kuhn fremhæver selv, hvorledes normalvidenskab er kendetegnet ved
den kontinuerlige akkumulation af viden igennem en forudgående paradigmekonsensus, og
’puzzle-solving’. Denne forståelse er umiddelbart svær at overføre fagspecifikt på sociologien, da
der ikke kan peges på en forudgående paradigmatisk konsensus (Andersen 2006:88). Et perspektiv
om flere teoretiske skoler inden for sociologien er egentligt ikke i modsætning til den
universalisme, der fordres af Carnaps logisk empirisme. Enhver teori er blot underlagt den samme
målestok – nemlig dens krav om analytisk eller syntetisk repræsentativitet. Men en skole, der ikke
lader deres udsagn reducere til en repræsentativ størrelse, er utænkelig. Her kunne man
eksempelvis nævne Goffmans særegne mikrosociologi, hvorledes reducerer man hans berømte
teatermetafor til observerbare størrelser? Denne analogi synes netop at spille på det gjorte og
ikke-gjorte i et sammenspil, der er mere kompleks, end hvad der er umiddelbart observerbart.
Dette er blot et eksempel – man kunne pege på mange sociologisk teoretiske skoler, der er
funderet i en radikalt anden videnskabsteoretisk tænkning, og derved også har udviklet et radikalt
anderledes teoretisk korpus: Frankfurter-skolen, systemteori osv.
Kuhn peger således også på samfundsvidenskaberne, herunder sociologien, som værende indlejret
i den før-paradigmatiske tilstand. Derved er sociologien en kampplads mellem forskellige
teoretiske skoler, der præsenterer forskellige videnskabelige empiriske forskningspraksisser, og
andre perspektiver på det sociales konstituering. Både Andersen og Jacobsen peger på det
gunstige i den pluralisme, Kuhns begrebsapparat har inspireret til (Andersen 2006;88: Jacobsen
2007;118f). Jacobsen fremhæver endda den sociologiske pluralisme og tværfaglighed, som
særdeles gavnlig da disse åbner op for adgangen til ellers uopdagede socialitetsformer (Jacobsen
2007:119f).
I dette perspektiv synes sociologiens flerhed af fagforståelser og specialiseringer at være et
berigende samfundsfagligt redskab. Der er dog hele tiden fare for at opløse sig selv i en
kontraproduktiv selvrefleksion over sociologiens væsen (Jacobsen 2006:118).


Konklusion:
Svaret på om hvorvidt demarkationisme af Carnaps slags er gunstigt for sociologien synes at være
ligetil: nej. Dens betingelser for videnskabelighed imploderer, og sociologien synes ikke at kunne
beskrives adækvat med dens begrebsapparat. Kuhns distinktion mellem før-paradigmatisk tilstand
og normalvidenskabelig tilstand synes bedre at kunne indfange sociologiens nuancer. Netop fordi
den skaber et rum for at sociologien kan forstås som videnskab, der blot skal beherske sin egen
pluralitet på en anden måde end den normalvidenskabelige metode. Ligeledes er Kuhns
paradigmatiske videnskabelige værdier meget mere dynamiske og omstillingsparate til
sociologiens pluralitet. Men hvorledes denne pluralitet udfoldes, rummer Kuhn intet svar på, og
hans værk har derfor givet anledning til et sammensurium af teoretiske blindgyder, der således
ikke er gunstige for sociologien. Denne opgave synes derved at pege fremad imod en ny opgave,
hvorledes udfoldes den sociologiske mangfoldighed i en samlet videnskabsdisciplin?


Forskere indenfor det videnskabsteoretiske felt har altid kredset om spørgsmålet om den
urokkelige sandhed. I løbet af de sidste årtier er der dog blevet stillet spørgsmål til,
hvorvidt det er muligt at producere objektiv og upartiel viden, hvilket hidtil har været det
positivistiske forskningsideal. En af de nyeste kritiske skud på stammen spores hos den
amerikanske filosof og zoolog Donna Haraway (1944-), der forsøger at placere sig imellem
radikal socialkonstruktivisme og feministisk standpunktsteori og samtidig kritisere begge
retninger. Denne videnskabsteori søger at råde bod på det dilemma, der består i at både
kunne rumme en forståelse af videnskaben og videnssubjekternes historiske kontingens,
men også kunne fremføre sige noget om virkeligheden. Haraway fremlægger i hendes
tekst ‘Situated Knowledges: The science Question in Feminism and the Privilege of Partial
Perspective’ et feministisk objektivitetsbegreb, der er partikulært og kropsliggjort
(Haraway 1991:187f).
Dette fører mig til følgende problemformulering:
Hvorledes adskiller Donna Haraways teori om situeret viden sig fra den radikale
socialkonstruktivisme og den feministiske standpunktsteori? Hvordan forholder disse tre
teorier sig til forskerens rolle i vidensproduktionen og kvalificerer de en kritisk videnskab?


Fremgangsmåde
Jeg har valgt at opstille de kritiske røster af det positivistiske ideal om objektiv og upartiel
viden i en dikotomisk figur. På den ene side en radikal socialkonstruktivisme præsenteret
ved den franske filosof og sociolog Michel Foucault (1926-1984). Haraway betoner om
denne teori at ingens perspektiver er privilegerede, fordi alle grænsedragninger mellem
videnskabens inder- og yderside er magttræk. På den anden side den feministiske
standpunktsteori, hvor man som i marxismen tilstår sig selv en privilegeret position,
+
hvorfra ideologikritikken kan bedrives. Denne teori fremstilles ved hjælp af den
amerikanske filosof Sandra Harding (1935-). Det er netop denne dikotomi som Haraway
frister sig til at bryde og omdefinere med sin feministiske objektivitetsdoktrin (Haraway
1991:184ff).
Før jeg dykker dybere ned i Haraways teori, vil jeg dvæle lidt ved de førnævnte retninger i
hver sin side af dikotomien. Først vil jeg lave nedslag i Foucaults tekst ”Two Lectures” fra
forelæsninger i 1976. Dernæst vil jeg afkode hovedpointerne i Hardings essay ”Rethinking
Standpoint Epistemology: What Is ’Strong Objectivity’?” der første gang blev udgivet i
1993. Sidst vil jeg gennemgå Haraways forhandlinger med begge teoriretninger og
undersøge hvilke konflikter og samhørigheder, der kommer til overfladen.

Foucault og den socialkonstruktivistiske kritik.
Som eksempel på den postmoderne relativisme inddrager jeg her Foucaults
socialkonstruktivisme. Socialkonstruktivismen som videnskabsteorifelt udgøres af en lang
række positioner indenfor et kontinuum af moderate og radikale positioner, der alle deler
opfattelsen af, at erkendelsen determinerer virkeligheden i væsentlig grad. Foucaults
socialkonstruktivisme vil jeg betegne som radikal, idet denne hævder, at der ikke findes en
objektiv realitet og endvidere at den sociale virkelighed er et produkt af den historiske
kontekst. Ydermere kan Foucault læses som både ontologisk og epistemologisk
konstruktivist (Lykke 2008:59f).
Foucault bedriver genealogiske analyser med det formål at dekonstruere sandheder og gøre
dem unaturlige, snarere end at rekonstruere sandheder eller som positivismen at søge
sandhedens kerne. Han repolitiserer aktuelle diskurser og praksisformer ved at afdække
deres slægtshistorie og fører læseren tilbage til en tid, hvor diskurserne og praksisformerne
gav sig markant anderledes til udtryk. Foucault afviser en essentiel sandhed, idet han
pointerer at samfundsmæssige fænomener ikke er evige og determinerede. Han forstår
derimod viden som i høj grad værende kontingent og konstrueret løbende gennem sprog,
sociale praksisser og tænkning. Disse ting er alle kontekstafhængige og opstår foranlediget 
af konflikter, magtforhold og tilfældigheder i samfundet, hvorfor vores nuværende og
gældende viden altid kunne have været anderledes (Foucault 1980:83ff).
Ifølge Foucault er viden og magt tæt sammenvævet. Han mener, at viden altid kun vil
rumme det, som den herskende diskurs anerkender og genkender som viden. Han skriver
sig op imod ”the scientifical hierarchisation of knowledge” (Foucault 1980:85), som
betegner det videnskabelige hierarki af vidensformer, og som er et resultat af sociale
konflikter. Han beskriver de vidensformer, der er nederst i det diskursive hierarki, som
”subjugated knowledges” (Foucault 1980:81), hvilket kan forstås som alle de underkuede
og glemte vidensformer og -praktikker som diskurserne ikke tillader kommer frem. Hans
genealogi skal i denne sammenhæng netop forstås som en frigørende kamp mod den
udgrænsning af ’underkuet viden’ som de videnskabelige diskurser forårsager. Denne
kamp vises tydeligt i følgende citat:
“By comparison, then, and in contrast to the various projects which aim to inscribe
knowledges in the hierarchical order of power associated with science, a genealogy should
be seen as a kind of attempt to emancipate historical knowledges from that subjection, to
render them, that is capable of opposition and of struggle against the coercion of a
theoretical, unitary, formal and scientific discourse.” (Foucault 1980:85).
Jeg vil nu fortsætte sporet over i den anden ende af den opstillede dikotomi for at
undersøge Hardings feministiske standpunktsteori.

Harding og den feministiske standpunktsteoretiske kritik
Som stærke kritikere af den positivistiske videnskab står de feministiske standpunktsteorier
i landskabet med Harding i front. Hun problematiserer universalistiske og endegyldige
påstande i videnskaben og identificerer derimod viden som partiel. Harding spørger ind til
hvorledes videnssubjektet påvirkes af dets position i forskellige sociale kategoriakser
såsom køn, klasse og race og endvidere hvordan denne position spiller ind på
vidensproduktionen. Hendes svar på dette er, at al viden udgår fra en bestemt position i den
sociale verden, hvorfor videnssubjektet altid forsker ud fra et bestemt perspektiv og
standpunkt. Hun mener, at man ikke kan tale om et neutralt videnssubjekt, da denne altid 

vil være forankret i en bestemt kropslig, samfundsmæssig og historisk kontekst. Derved vil
forskeren, ifølge Harding, se verden med et bestemt sæt briller og altid vil være ’smittet’ i
sin forskning (Lykke 2008:127ff).
Afvisningen af den neutrale observatør benytter Harding som fundament for
standpunktsteorien og forsøger at vende til en slagkraft. Ved at erkende ”the inescapable
social situatedness of knowledge claims” (Harding 2004:136), bliver det muligt at udvikle
stærkere standarder for at maksimere objektiviteten, mener Harding. Hun hævder, at de
undertryktes perspektiv, som hun benævner ’blikket nedefra’, er privilegeret i
epistemologisk forstand og bringer her to nye begreber om objektivitet på banen. Det
første er ’svag objektivitet’, der finder sted når hos den traditionelle objektive forskning,
der ser bort fra historiske, sociale forhold og interesser. Den ’svage objektivitet’ går ud fra
idealer om upartiskhed og ender ud med en uengageret forskning i forsøget på at
tilvejebringe værdifrihed. Harding mener, at det er umuligt at øve upartisk forskning og at
den traditionelle objektive forskning er blind for de sociale positioner og interesser, som
skiller forskere og kritikere, såsom køn, klasse og race (Harding 2004:136f).
Det andet begreb ’stærk objektivitet’ er betinget af en ’stærk refleksivitet’ som i særlig
grad er mulig for de undertrykte at udøve. Stærk refleksivitet kræver at videnssubjektet
bliver placeret på det samme niveau som vidensobjektet, hvor man i traditionel
videnskabelig praksis observerede de undertrykte fra de privilegeredes position. De
undertryktes erfaringer får i standpunktsteorien en automatisk epistemologisk forrang
(Harding 2004:136).
Harding skriver sig ind i den klassiske patriarkatsdiskurs med manden som værende øverst
i magthierarkiet og kvinden som den undertrykte ’anden’. Fra dette standpunkt hævder hun
at kvinders subjektive erfaringer er en vigtig kilde til kritisk indsigt, idet kvinders sociale
lokalisering muliggør et særligt og privilegeret punkt for at afdække mandlig dominans og
overherredømme. Den dominerende gruppes perspektiv er partielt, da den kun kan se
oppefra, hvorimod de undertrykte ser nedefra og bagom og afspejler virkelige relationer
mellem mennesker. Harding mener, at kvinderne, proletariatet og de ikke-hvide etc. har en
position, der kan være afsæt for visioner og emancipation af alle, når de får en stemme
(Harding 2004:135ff).

Herefter vil jeg lade Haraway kommentere på både den radikale socialkonstruktivisme og
den feministiske standpunktsteori. Jeg vil undersøge hvilke indvendinger, hun har mod
disses alternativer til den positivistiske forskningstradition og endvidere udforske hvilke
mulige potentialer hun selv fremsætter for en ny teori.
5 Forhandlinger med den situerede viden
Haraway står ved foden af en videnskabsteoretisk udfordring i verdensklasse. Hun
godtager det socialkonstruktivistiske argument, at der ikke findes en objektiv og
generaliseret sandhed. På selv samme tid ønsker hun at udtale sig om virkeligheden, og
altså indtage en position, hvor det er muligt at skelne det bedre fra det dårligere.
For at kunne bryde med den førnævnte dikotomi foreslår Haraway at benytte synet som
metaforen for viden. Synet er kropsligt funderet og udgår fra en bestemt krop, som har en
bestemt fysisik og social position, der kan se noget og ikke se andet. Hun uddyber her
hvordan synet er kropsliggjort: ”I am arguing for politics and epistemologies of location,
positioning, and situating, where partiality and not universality is the condition of being
heard to make rational knowledge claims. These are claims on people's lives; the view
from a body, always a complex, contradictory, structuring and structured body, versus the
view from above, from nowhere, from simplicity” (Haraway 1991:195). På engelsk
benytter Haraway ordspillet si(gh)ting2
, der kendetegner, det at se (sight), men også at man
altid ser fra et sted (site), en specifik location og fra en situeret viden.
Hendes skarpeste kritik af positivismen kommer til syne i hendes begreb om ’gudetricket’,
hvilket henter meget inspiration fra den feministiske standpunktsteori. ’Gudetricket’ er
videnskabens fremstilling af en påstået objektiv viden opnået fra et blik, der kan overskue
alt fra ingensteds, mens det i virkeligheden er infiltreret i interessespørgsmål. Hun tager
klart afstand til denne metode: ”Only the god-trick is forbidden” (Haraway 1991:195).

5.1 Det relativistiske gudetrick
Haraway mener at den radikale socialkonstruktivisme også udøver et slags gudetrick, da
den også postulerer et blik fra intetsteds og derfor ikke kan stilles til ansvar for sine
videnskabelige vurderinger. Desuden er den uattraktiv, fordi den hævder at ingen er
privilegerede og dermed efterlader scenen til en ren magtlogik, hvor den mest magtfulde
har ret (Haraway 1991:191).

Haraway mener, ligesom Harding, at den situerede og partielle viden tilbyder en slagkraft i
videnskaben. Det er for Haraway vigtigt at insistere på to ting: sårbarhed og ansvarlighed.
Viden er først sårbar, når den er kropsliggjort og har et tydelig afsæt. Samtidig gør
kropsliggørelsen af denne viden, at det er muligt at stå til regnskab for sine vurderinger,
ved at vedkende sig sit bliks situerethed. For Haraway handler feministisk objektivitet om
at smide uskylden fra sig: “The moral is simple: only partial perspective promises
objective vision (…) All Western cultural narratives about objectivity are allegories of the
ideologies of the relations of what we call mind and body, of distance and responsibility,
embedded in the science question in feminism. Feminist objectivity is about limited
location and situated knowledge, not about transcendence and splitting of subject and
object.” (Haraway 1991:190).
5.2 Totalisering og ensidighed

Feminismen har syslet med et ”de”, som værende de maskulinistiske videnskabsmænd, og
et ”vi”, som værende de kropsliggjorte andre, der nægtes ikke at have en krop og et
endeligt ståsted. Haraway aner en alvorlig fare i Hardings projekt, der på romantisk vis
privilegerer de undertryktes stemmer. Haraway hævder endvidere, at de undertrykte
positioner er ligeså lidt uskyldige som de dominerende positioner. Ifølge Haraway
totaliserer og monopoliserer Harding de undertryktes position, som den eneste kilde til
stærk objektivitet. Hun siger om denne totalisering: “Relativism is the perfect mirror twin
of totalization in the ideologies of objectivity; both deny the stakes in location,
embodiment, and partial perspective; both make it impossible to see well. Relativism and
totalization are both 'god-tricks' promising vision from everywhere and nowhere equally 
E
and fully, common myths in rhetorics surrounding Science” (Haraway 1991:191).
Samtidig mener Haraway dog at stemmerne fra de undertryktes position har den fordel, at
de kan erkende videnskabens partialitet og altså, i højere grad end den traditionelle
videnskab, modstå fristelsen for at lave gudetricket. Haraway fremhæver dog stadig de
undertryktes stemmer som attraktive, fordi de lader til at kunne lave adækvate og
vedholdende fortællinger med et stort verdensforandrende potentiale. Hun foreslår en ikkeglobal
ikke-transcendent objektivitetsdoktrin, hvor viden ikke søger at sløre sin egen
tilblivelse. (Haraway 1991:183ff, 191)
6 Videnssubjektet i forskning
Jeg vil nu diskutere, hvilke samhørigheder og konflikter der kommer frem, når begrebet
om situeret viden stilles op mod Foucault og Harding. Diskussionen er indordnet således,
at den berører, hvad jeg betegner som videnskabens tre faser: udgangspunkt, proces og
produkt. ’Udgangspunkt’ omhandler forskerens formål, udvælgelse af genstandsfelt og
interesser. ’Proces’ angår hvordan viden produceres og hvorledes forskeren positionerer
sig i forhold til denne produktion. Endeligt kredser ’Produkt’ om hvordan forskeren
forholder sig til den frembragte viden, hvad angår temaer som ansvar, sandhed og
virkelighed.
6.1 Udgangspunkt
For at starte med Haraways ligheder med socialkonstruktivismen er det først vigtigt at
forstå det normative element i begge teorier. For både Foucault og Haraway er det er klart
formål med deres videnspraksis at medvirke til et opgør med det videnskabelige hierarki af
vidensformer. Det er altså med emancipation for øje, at de begge ønsker at tilføre nye
fortællinger til videnskaben, og dermed nedbryde den herskende diskurs indenfor
videnskaben. Foucault vedkender sig desuden idéen om videnssubjektets perspektiv og
holder da også fast på, at man som forsker altid gør et aktivt valg i udvælgelsen af 
genstandsfeltet for selve forskningen. Haraway er på altså enig med den radikale
socialkonstruktivisme, når det gælder udgangspunktet for en bestemt forskningspraksis.
Harding fremstår enig med Foucault og hans normatives idé, idet hun gerne vil nedbryde
hvad Foucault kalder den herskende diskurs indenfor videnskaben. Hun vil dog betegne
denne diskurs mere specifikt som de maskulinistiske videnskabsmænd, der dominerer
forskningen og ikke tillader de feministiske stemmer at komme til orde.
Samlet set er Haraway, Foucault og Harding korresponderende i deres stillingtagen til
forskerens rolle i ’udgangspunkt’-fasen.

6.2 Proces
Jeg har med følgende figurer skitseret hvorledes forholdet mellem videnssubjekt (S),
vidensobjekt (O) og genstandsfelt (cirklen) optræder for henholdsvis positivismen, den
radikale socialkonstruktivisme, den feministiske standpunktsteori og situerede
vidensdoktrin.
Den første figur viser det positivistiske ideal: videnssubjektet er placeret udenfor
genstandsfeltet og observerer vidensobjektet med en påstået neutralitet, hvorfor det
såkaldte gudetrick finder sted.

Den anden figur forestiller forskerens rolle for den radikale
socialkonstruktivisme.
Her er videnssubjektet (S1) til at starte med placeret i genstandsfeltet sammen
vidensobjektet, idet Foucault mener at videnskab altid allerede er historisk og kulturelt
betinget af sociale forhold. Ifølge Haraway flytter videnssubjektet (S2) sig dog udenfor
genstandsfeltet, idet den ikke reflekterer over sin partialitet. Også her finder gudetricket
finder sted.

Den tredje figur forestiller forskerens rolle for den feministiske
standpunktsteori, vel at mærke for de undertryktes position.
Her er videnssubjektet er placeret i genstandsfeltet og er derved i samme niveau som
vidensobjektet, hvorfor det er muligt for forskeren at udøve stærk refleksivitet. Hvis
Harding skulle fremvise forskerens rolle i den traditionelle videnskab, ville figuren se ud
som ovenfor og som nævnt tidligere kun have en ’svag objektivitet’.

Den fjerde og sidste figur viser forskerens rolle for den situerede og
partielle objektivitetsdoktrin.
Jeg har forsøgt at symbolisere den partielle og situerede viden hos Haraway med flere pile
fra videnssubjektet til vidensobjektet, for at adskille den fra den standpunktsfeminisitiske
figur. Ligesom figuren hos Harding, er videnssubjektet nemlig placeret i genstandsfeltet
sammen med vidensobjektet. Hos Harding er det dog kun fra de undertryktes position, at
det er muligt at nå den stærke objektivitet. En fremstilling af Haraways objektivitetsdoktrin
ud fra Hardings terminologi med begreber som ’svag’ og ’stærk’ objektivitet kunne være at
videnskaben først bliver ’stærkt objektivitet’, når den erkender sin partialitet og
situerethed. Omvendt er videnskaben ’svagt objektiv’, hvis den frakender sin partialitet og
situerethed og i stedet forsøger at fremstå neutral – uanset om perspektivet er fra de
undertryktes eller de dominerendes position.

6.3 Produkt
Når forskeren når til afslutningen af sin vidensproduktion er der vidt forskellige
muligheder for hvorledes det indskrives i videnskaben. Hvor både Haraway og Harding
indskriver deres videnskab i en form for objektiv sandhed, opnået gennem forskellige krav,
holder Foucault på at der ikke findes en objektiv sandhed, heller ikke forudsat at bestemte
krav er opfyldt. På et ontologisk plan peger både Haraway og Harding på en sand
virkelighed, som de begge mener man må holde fast i, for at kunne udtale sig om
magtforhold og sociale konflikter. Foucault er ontologisk konstruktivist, idet han mener at
selve virkeligheden er konstrueret og ikke blot at vores videnskabelige og dagligdagsviden
er en konstruktion.

Som gennemgået tidligere, findes der normative afskygninger i alle tre teorier og som
afrunding af nærværende opgave, finder jeg det relevant, at afsøge hvilke potentialer for en
samfundsforandrende kritik ligger i hver af teorierne. Jeg vil nedenfor udforske og vurdere
hvilke muligheder for kritik, som teorierne lægger op til.


Kritikkens mulighedsbetingelser

Foucaults radikale socialkonstruktivisme har igennem tiden været mål for meget kritisk
mudderkastning. Dommen har primært været, at det er umuligt at ændre på samfundet,
hvis man ikke ved hvordan samfundet er, hvilket kan være svært uden en generaliseret
viden om samfundet. Sagt på en anden måde har kritikerne ment, at det er nødvendigt med
en immanent samfundsdiagnose, for at kunne drage en kritik og derigennem transcendere
samfundet til ’det bedre’.
Et forsvar mod denne kritik kan være, at den anti-essentialisme, som den radikale
socialkonstruktivisme fører med sig, påberåber et forandringsperspektiv for menneskelig
handlen. Idet Foucault hævder at nuværende diskurser, hierarkier og samfundsstrukturer er
frembragt af mennesker og deres konfliktuelle brydninger, er disse ikke essentielle og kan
derfor ændres igen. Der er ikke noget naturligt eller liniært over de nuværende diskurser og
praktikker i samfundet, hvorfor en dekonstruktion af disses naturlighed åbner op for nye
diskurser og praktikker.
Harding vil her overfor Foucault komme med indsigelser, da hun immervæk ser en
problematik om at nægte den sande virkelighed sin gyldighed, som han gør det. Hun
fremfører at den ontologiske relativisme hænger uløseligt sammen med en moralsk
relativisme, hvor intet er bedre end andet. For Harding er det netop en central pointe: at
noget er bedre end andet. Indenfor en feministisk videnskabsproduktion, mener Harding, at
kvinder har et bedre og mere autentisk blik end de videnskabsmænd, der traditionelt har
domineret forskningen. Disse kvinders position gør dem endvidere i stand til at udarbejde
en autentisk kritik, der kan medvirke til en frigørelse for alle kvinder.

Haraway skyder dog denne standpunktsteoretiske grundtanke ned, da hun forsikrer at den
feministiske position heller ikke er specielt privilegeret i forhold til alle andre positioner.
Hun benægter fremdeles Hardings idé om at man kan udvikle noget, der er universelt godt
for kvinder, idet hun øjner en skjult essentialisme. Haraway mener, at kvinder som gruppe
er en størrelse, der også internt er lokaliseret og situeret.
Haraway mener dog stadig, at den feministiske kamp ikke kun skal dekonstruere den
herskende diskurs i historien: ”it is not enough to show radical historical contingency and
modes of construction for everything” (Haraway 1991:187). Hun vil gerne forpligte sig på
at fortælle historier, som er ’virkelige’, dog med den metodiske konsekvens at forskeren
fremviser de måder, hvorpå man er kommet frem til den viden. Hun mener at alternativet
til relativisme er partielle, lokaliserbare, kritiske kundskaber, som opretholder muligheden
for netværk af forbindelser. Det kritiske potentiale i Haraways objektivitetsdoktrin består i
at hun sammenfører det menneskelige handlingsperspektiv fra Foucault med Hardings
fokus på den sande virkelighed. Hendes krav er, at forskeren i stedet for at forsøge at
skjule sit perspektiv, skal bruge det aktivt og dermed stille sig til ansvar for den viden, der
er blevet frembragt. Hun fremhæver at vi mennesker er mobile i vores lokaliseringer og
derfor kan ændre positioner. Hvor gudeblikket kun har en position, har vi mennesker
sammen tusindvis af perspektiver og positioner.

Konklusion
Donna Haraways teori om situeret viden løsriver sig fra den radikale socialkonstruktivisme
og den feministiske standpunktsteori på flere områder. Haraway anklager Foucault for at
lave det såkaldte gudetrick ved at påstå et altoverskuende, neutralt blik. Endvidere
beskylder Haraway den feministiske standpunktsteori for at være ensidig i sin udvælgelse
af de undertrykte og monopolisere deres perspektiv til at være de eneste videnssubjekter,
der kan udføre en stærk refleksivitet. Haraway mener ikke at nogle positioner er mere
gyldige eller uskyldige end andre, men hævder tværtimod, at den sande virkelighed først
kommer til syne gennem en mangfoldighed af forbindelser af partiel og situeret viden.

I vidensproduktionens første fase, udvælgelsen, viser alle teorier et normativt element.
Foucault ønsker et opgør med den herskende diskurs af vidensformer og –praktikker;
Harding ønsker emancipation til de undertrykte, såsom kvinderne, og Haraway ønsker at
bringe flere perspektiver, stemmer og lokaliseringer frem i videnskaben.
Den procesuelle fase viste at Foucault skriver sit vidensobjekt væk fra genstandsfeltet,
hvorimod Harding indskriver de undertrykte positioner som videnssubjekter midt i
genstandsfeltet. Haraway forpligter ligeledes videnssubjektet midt i genstandsfeltet, men
uden at monopolisere denne plads til de undertryktes perspektiver og med et krav om at
aktivt benytte dets situerethed.
Ved slutfasen angående vidensproduktet stiller Foucault sig i den lejr, hvor viden aldrig
kan blive en sand eller objektiv virkelighed. Harding og Haraway står sammen om at
vidensproduktet kan fortælle om en sand virkelighed.
For nu at starte med hvorvidt den radikale socialkonstruktivisme skaber grundlag for kritik,
vil en konklusion være, at den til trods for en uundgåelig moralsk relativisme åbner op for
et forandringsperspektiv. Dette vurderer jeg, fordi dekonstruktionen af normers naturlighed
viser, at vores aktuelle vidensformer og –praktikker er menneskeskabte og derved mulige
at omgør igennem menneskelig handlen.
Det kan endvidere konkluderes, at Harding ser de undertryktes perspektiv som et strålende
udgangspunkt for udarbejdelse af en autentisk kritik, der i sidste ende kan virke frigørende.
Det er her klart, at Harding ser et brilliant grundlag for kritik i sin teori. Dog anser jeg
Haraways anti-essentielle kritik standpunktsteorien for så slagkraftig, at Hardings
argumentation falder i baggrunden og taber ansigt. Haraway mener yderligere, at det
positivistiske ideal om værdineutralitet bliver bedst udfordret af den situerede viden og et
komplekst netværk af perspektiver.
Afsluttende er min vurdering, at Haraway overkommer den tidligere polariserede allegori
ved hendes metafor over synet og bidrager med et nyt og spændende begrebsapparat til at
forstå objektivitet.
 
Litteraturliste
Foucault, Michel (1980): ”Two lectures” i ”Power/Knowledge”. New York: Pantheon
Books
Haraway, Donna (1991): ”Situated knowledges: The Science Question in Feminism and
the Privilege of Partial Perspectiv”, i ”Simians, Cyborgs and Women. The
Reinvention of Nature”. London: Routledge
Harding, Sandra (2004): ”Rethinking Standpoint Epistemology: Whats ’Strong
Objectivity’?”, i Sandra Harding (ed.): “The Feminist Standpoint Theory Reader:
Intellectual and Political Controversies”. London: Routledge
Lykke, Nina (2008): ”Kønsforskning – en guide til feministisk teori, metodologi og skrift”.
København: Samfundslitteratur
Descartes, Rene (1991): ”Descartes”. København: Munksgaard


Kvantitative metoder i sociologien spiller en central rolle i det senmoderne samfund. I takt med at
det er blevet nemmere at indsamle data, at langt de fleste individer er registreret i databaser og at
tilgængeligheden til datamateriale er blevet nemmere, er grundlaget for en mere omfattende
anvendelse af kvantitative metoder blevet lagt. Det rejser en række spørgsmål omkring kvantitative
metoders rolle i fremtidige sociologiske studier. Hvordan kan de kvantitative metoder bidrage til at
udvide vores forståelse og fortolkning af sociale fænomener? Hvad er de kvantitative metoders
videnskabsteoretiske grundlag? Denne opgave omhandler to mulige anvendelser af kvantitative
metoder i sociologien – frekventismen og bayesianismen – som hver især bygger på to forskellige
videnskabsteoretiske perspektiver. Opgavens problemstilling er:
Hvordan adskiller frekventismen og bayesianismen sig fra hinanden, set ud fra et
videnskabsteoretisk perspektiv, og hvad betyder det for vores forståelse og fortolkning af de
kvantitative metoders rolle i sociologien?
Først vil jeg redegøre for den traditionelle opfattelse af kvantitative metoders rolle i sociologien.
Med udgangspunkt i frekventismen vil jeg derefter belyse hvordan den traditionelle anvendelse af
kvantitative metoder ved hypotesetest i vid udstrækning bygger på Karl Popper (1902-1994) og den
kritiske rationalisme. Jeg vil i den forbindelse referere til begreberne objektiv sandsynlighed og
falsifikationisme. Dernæst vil jeg redegøre for bayesianismen, som tager sit udgangspunkt i en
subjektiv definition af sandsynligheder. Disse to opfattelser vil blive diskuteret, med fokus på
hvordan de adskiller sig fra hinanden, primært med udgangspunkt i Poppers kritik af den subjektive
sandsynlighed.
Jeg vil dernæst koble bayesianismen til Hans-Georg Gadamer (1900-2002) og hans filosofiske
hermeneutik. Udgangspunktet vil være at belyse hvordan bayesiansk analyse kan beskrives inden
for en hermeneutisk begrebsramme. Jeg vil slutteligt vurdere hvilken betydning de to metoder har
for vores forståelse og fortolkning af kvantitative metoders rolle i sociologien.

2.0 Kvantitative metoders rolle i dag
Traditionelt set har der altid været en sondring mellem kvantitative og kvalitative metoder. Ofte er
bl.a. den kritiske rationalisme og positivismen blevet forbundet med de kvantitative metoder,
hvorimod eksempelvis fænomenologien og hermeneutikken har præget de kvalitative metoder. Som
Brinkmann (2012) påpeger, er denne kløft dog ikke nødvendigvis givet. De to forskningsmetoder er
bl.a. blevet mere integrerede ved anvendelsen af f.eks. mixed methods, og det er derfor ikke givet at
forskellige videnskabsteoretiske tilgange til sociologi sigter direkte mod anvendelsen af en særlig
metode (Brinkmann 2012:74). Fælles for både de kvantitative og kvalitative metoder er dog, at
forskeren ønsker at frembringe ny viden på baggrund af empiri – i de kvantitative metoder typisk
gennem hypotesetest (Andersen og Boolesen 2012:37).
Det er, for mig at se, yderst relevant at gøre sig klart hvad de kvantitative metoders
videnskabsteoretiske grundlag er, med henblik på at afdække hvad deres anvendelsesmuligheder er,
samt hvilke begrænsninger der gør sig gældende. Jeg skal i det følgende redegøre for, hvad jeg
mener har været de væsentligste bidrag til de kvantitative metoder som bliver anvendt i dag.

3.0 Frekventismen
Inden for den statistiske verden er der to hovedretninger: frekventismen og bayesianismen. Jeg vil
beskrive disse to retninger uden unødig brug af statistisk fagterminologi og notation, med det
formål at fokusere på de grundantagelser og fremgangsmåder der er i spil. Den helt centrale forskel
mellem de to hovedretninger er to meget forskellige definitioner af begrebet sandsynlighed.
Frekventismen er den traditionelle og dominerende retning inden for sandsynlighed og statistik.
Den beskriver sandsynlighed i termer af frekvenser. Popper opsummerer frekventismens basis som
den rene matematiske fortolkning af begrebet sandsynlighed, også kaldet den objektive
sandsynlighed.
Det vil sige at den objektive sandsynlighed er en frekvens mellem 0 og 1, som beskriver den
relative sandsynlighed for a, givet betingelsen b, også skrevet som p(a,b). At Popper nævner
frekvensen af fænomenet a in a sequence, henviser til det måske vigtigste karakteristika ved
frekventismen, nemlig at den bygger på forestillingen om at et observerbart fænomen gentages
mange gange. Estimerer vi eksempelvis at en mønt har 50% sandsynlighed for at blive enten plat
eller krone, udtaler vi os ikke om næste gang mønten kastes. Vi udtaler os derimod på baggrund af
1 I den matematiske definition af frekventistisk sandsynlighed siger man også at p(a,b) → r for n → ∞ hvor n er antal
gentagelser. Det vil sige at ”sandsynligheden for a, givet b, går mod frekvensen r for n gående mod uendelig”.

Grundlæggende antager frekventismen altså at der findes en bagvedliggende ”sand værdi” eller frekvens for alle fænomener, f.eks. møntkast. Det bør nævnes at Popper senere i sin karriere forsøgte at distancere sig fra frekventismen og blev tilhænger af propensity probability, der i sit udgangspunkt bygger på idéen om at den fysiske verden har en tendens til at falde ud på en bestemt måde (Popper 1959:27).

3.1 Frekventistisk hypotesetest
Popper er måske en af de mest indflydelsesrige bidragydere til hvordan kvantitative metoder
anvendes i sociologien i dag. Udover at være fortaler for den objektive sandsynlighed, har han
været teoridannende omkring vigtigheden af falsifikation i hypotesetest3
. Popper pointerer at:
[…] kriteriet på en teoris videnskabelige status er dens falsiferbarhed, eller dens mulighed
for at blive gendrevet, eller dens prøvbarhed. (Popper 1973:44)
Popper opstiller falsifikation som et demarkationskriterium, i sondringen mellem videnskab og
pseudo-videnskab. Popper argumenterer for er at det er let at bekræfte en teori hvis blot man leder
efter bekræftelsen. Derfor bør al afprøvning af teorien være med henblik på at gendrive den. Af
dette følger at det ikke vil være muligt at verificere en teori endegyldigt (ibid.: 44).
Moderne hypotesetest bygger i høj grad på Poppers falsifikationisme. Konkrete statistiske værktøjer
er i den forbindelse blevet formuleret af bl.a. Karl Pearson. Værktøjerne er blevet udviklet med
henblik på at anvendelsen i hypotesetest opstiller strenge krav til hvornår en hypotese ikke forkastes (falsificeres).

4.0 Bayesianismen
Bayesianismen er en nyere statistisk tradition. Den er navngivet efter sin ophavsmand, Thomas
Bayes (1701-1761), og jeg vil i det følgende kort beskrive bayesianismens grundlæggende
antagelser.
Den bayesianske analyse tager sit udgangspunkt i en subjektivistisk definition af begrebet
sandsynlighed, på engelsk kaldet degree of belief. Det vil sige at to individer kan betragte et
fænomen, og tilskrive forskellige subjektive sandsynligheder til, om fænomenet vil fremkomme
igen (Gills 2008:6 ff.). Irving Good (1916-2009) er en af de seneste til at beskrive bayesianismens
grundlag. Han mener at alle individer konstant tilskriver subjektive sandsynligheder til deres
omverden, og at alle disse sandsynligheder tilsammen former en body of beliefs. Derudover
beskriver Good hvordan individer, i takt med at de får mere information og viden, opdaterer disse
subjektive sandsynligheder. Det er en af kerneantagelserne i bayesianismen (ibid.:6-7).
Inden for den bayesianske analyse arbejder man med tre begreber kaldet prior probability,
likelihood og posterior probability, som jeg i det følgende vil benævne “a priori sandsynlighed”,
“likelihood” og “a posteriori sandsynlighed” (Gills 2008:17). A priori sandsynligheden er, jf. Good,
et udtryk for den subjektive sandsynlighed som et individ tilskriver et fænomen. Disse subjektive
sandsynligheder kan eksempelvis være baseret på tidligere studier af det samme fænomen, samt
hvilken forskningstradition man tilhører. Likelihood er et parameterestimat baseret på data. En a
posteriori sandsynlighed er et produkt af a priori antagelser samt likelihood.
Der kan gøres flere interessante observationer når den bayesianske model sættes i relation til
frekventismen. For det første er a posteriori sandsynligheden identisk med den frekventistiske
definition af sandsynlighed, hvis modellen ikke indeholder a priori antagelser om fænomenet der
undersøges. For det andet er likelihooden bestemt på baggrund af observationer, der anses som
værende ”sande værdier”. Det vil sige at bayesianismen ikke på noget tidspunkt bygger på arbitrære
gentagelser af et fænomen, som det er tilfældet i frekventismen – observationer er faste. For det
tredje bliver a posteriori sandsynligheden den nye a priori sandsynlighed – det vil sige at man som
individ opdaterer sin viden. Med henvisning til Good, kan man sige at man som individ opdaterer
sin body of beliefs (Gills 2008:18-19).

Den bayesianske hypotesetest virker umiddelbart kompleks, og det er også en af årsagerne til at den
ikke har været populær i de faggrene som anvender statistik på et ikke-teoretisk niveau. Tilbage i
1950'erne var Popper en af de fremtrædende modstandere af subjektivistisk sandsynlighed og jeg vil
i det følgende diskutere de væsentligste punkter i hans kritik.
5.0 Poppers kritik af den subjektive sandsynlighed
Popper gør sin kritik af den subjektive sandsynlighed meget klar i artiklen Probability Magic or
Knowledge Out of Ignorance, hvor han specifikt diskuterer den subjektive og den objektive
sandsynlighedsdefintion:
My thesis is that subjective probability is hopeless because a) its aim is to analyze and to
explain objective probabilities; it is b) bound to take logical theory as its basis; but c)
probabilities to which the logical and objective theories may give rise may conflict, owing to
the fact that logical probability statements are untestable tautologies (or something of this
kind) while objective probabilities are freely chosen testable hypotheses. (Popper 1957:26)
I Poppers kritik af den subjektive sandsynlighed, og dermed bayesianismen, er hans første pointe at
subjektiv sandsynlighed forsøger at forklare objektive sandsynligheder. For at det argumentet kan
være meningsfuldt, bør man først vurdere om der overhovedet eksisterer objektivitet i arbejdet med
empiri og om frekventismen lykkes med at definere en sådan objektiv sandsynlighed. M.
Hammerton (1968) påpeger at Popper her blander den matematiske definition af frekventistiske
sandsynligheder sammen med hvordan frekvenser estimeres i empiriske studier. Når der arbejdes
med empiri, estimeres der nemlig i langt de fleste tilfælde på baggrund af et delvist komplet
datamateriale. Hvis alle informationer var tilgængelige, ville det ikke være nødvendigt at anvende
kvantitative metoder. Derfor argumenterer Hammerton for, at objektive sandsynligheder ikke har
relevans i praksis (Hammerton 1968:110).
Når man ved frekventistisk hypotesetest forsøger at undersøge et socialt fænomen, tages der
derudover en række valg undervejs, som nødvendigvis påvirker om hypotesen forkastes eller ej. På
samme måde som at bayesianismen opstiller en række a priori antagelser om fænomenet der
undersøges, tages der også inden for frekventismen flere subjektive beslutninger – de er blot ikke så
transparente. Det gælder f.eks. beslutninger omkring fastsættelse af et signifikansniveau. I sociologi arbejdes der typisk med et signifikansniveau på 0,05, hvorimod studier inden for medicin ofte stiller strengere krav med et signifikansniveau på 0,01. Fastsættelse af et signifikansniveau afhænger specifikt af hvilket fænomen der undersøges, og hvilken tradition der gør sig gældende inden for forskningsfeltet (Gills 2008:27).
I anmærkning c), fremstiller Popper subjektivistiske sandsynligheder som værende tautologier der
ikke er mulige at teste, hvorimod frekventismen bygger på testbare hypoteser. Poppers pointe er at
subjektive sandsynligheder er udtryk for ufuldstændig viden. Det betyder, ifølge Popper, at
bestemmelsen af en subjektivistisk sandsynlighed kan sidestilles med udarbejdelsen af logisk teori
som undersøger i hvilken grad en påstand a kan beskrives som en logisk følge af påstanden b.
(Popper 1957:357). Jeg er enig med Popper så vidt som at bayesianismen ikke kan anvendes
meningsfyldt, når a priori antagelserne er rent gætværk. Men i tilfældet hvor at der ingen a priori
antagelser er, eller hvor a priori antagelserne er meget svage, tillader den bayesianske model at de
ekskluderes fra modellen, og der opnås derved samme resultat som i frekventismen. Frekventismen
kan således betragtes som værende ”inkluderet” i bayesianismen.
Jeg vil i det følgende argumentere for at bayesianismen i sit teoretiske grundlag har lighedstræk
med Gadamers filosofiske hermeneutik.

6.0 Gadamer og den filosofiske hermeneutik
Hvordan bestemmer forskeren sine a priori antagelser i bayesianismen? Hvad består de af? Hvorfor
er de nødvendige?
Hans-Georg Gadamer er sammen med Martin Heidegger udviklere af den filosofiske hermeneutik,
hvor forståelse og fortolkning ligger til grund for den menneskelige eksistens (Højberg 2003:3).
Den filosofiske hermeneutik adskiller sig fra den metodiske hermeneutik og den traditionelle
hermeneutik ved at undersøge hvorfor vi forstår, og ikke hvordan vi bør forstå. Gadamers mål i
hovedværket Sandhed og Metode er derfor ikke at komme med metodologiske regler for hvordan vi
skal foretage en hermeneutisk analyse, men derimod søger han at beskrive hermeneutikkens
ontologiske karakter (Højberg 2003:4 ff.). Hovedtemaet er hvordan vi forstår i mødet med en tekst
(Højberg 2003:25).
Det er vigtigt at gøre ovenstående klart når man skal søge at koble Gadamer til den bayesianske
analyse. Gadamer anerkender at empiri er nødvendigt i samfundsvidenskaberne, men han udtaler
sig ikke specifikt om hvilken rolle den kvantitative metode har, eller bør have, i arbejdet med
sociologisk teori (Malpas 2009).

6.1 Forforståelse og fordom
Centralt i Gadamers filosofiske hermeneutik står begreberne forforståelse og fordom. Når Gadamer
tager fordommene op, er det for at forholde sig til den radikale franske oplysningstænkning, der
udelukkende tildeler fordommene en negativ betydning. Han ønsker at vise, at fordomme også kan
være sande og produktive - udover, at de er uundværlige (Gadamer 2004:259 ff.). Sondringen
mellem fordom og forforståelse er ikke helt entydig og består af visse overlap – de to udgør
tilsammen det fænomenologiske begreb forståelseshorisont (Højberg 2003:10 ff..).
Som Højberg (2003) fremstiller det, har vi at gøre med forforståelse som et historisk begreb.
Forforståelsen er betinget af den kultur, de praksisser og de overbevisninger som vi er født ind i og
har udviklet over tid. Som et resultat af vores forforståelse går vi ikke forudsætningsløst til et socialt
fænomen (Højberg 2003:10). Man kan således sige at forståelse er en dialog som både involverer
vores egent forståelse og de fordomme som vi går til et socialt fænomen med. I mødet med f.eks. et
socialt fænomen eller en aktør, sker der en horisontsammensmeltning, hvor forståelse og mening
opstår. Horisontsammensmeltningen er karakteriseret ved at være det gensidige samspil mellem
fortolkeren og det der fortolkes (Malpas 2009).
6.2 Bayesianismen i en hermeneutisk begrebsramme
Selvom det ikke er det samme formål der er i fokus i den filosofiske hermeneutik og i
bayesianismen, står fordomme, eller a priori antagelser, som et led i forståelsen af et socialt
fænomen centralt hos begge. Derfor mener jeg at subjektive sandsynligheder kan udtrykkes inden
for den hermeneutiske begrebsramme.
Den der ønsker at forstå en tekst, foretager altid et udkast. Så snart der viser sig en første
mening i teksten, udkaster han en helhedsmening for teksten. På den anden side viser den
første mening sig kun, fordi man allerede læser teksten ud fra visse forventninger om en
bestemt mening. Forståelsen af, hvad der står der, består i at udarbejde et sådant forudkast,
der ganske vist bestandigt bliver revideret i lyset af den videre uddybning af
meningen (Gadamer 2004:254).
Gadamer opridser her flere centrale punkter som kan sættes i relation til den bayesianske analyse og
jeg vil argumentere for at Gadamer nærmest kan siges at beskrive essensen i, hvad der i den
bayesianske analyse henvises til som body of beliefs og a priori antagelser. Bayesianismen antager,
ligesom Gadamer, at forståelse ikke er mulig uden et udkast – at fordommene kommer til udtryk. A
priori antagelser, hvis anvendt synonymt med fordomsbegrebet, er kun til stede, da der er en
forventning om en bestemt mening – hvad bayesianismen kalder body of beliefs.
R.E.G Upshur argumenterer i artiklen Priors and Prejudice for hvordan Gadamers hermeneutik kan
kobles til den bayesianske analyse. Upshurs udgangspunkt er anvendelse af bayesiansk analyse
inden for klinisk medicin. På trods af det mener jeg dog at adskillige af hans pointer er direkte
overførbare til arbejdet med kvantitative metoder i sociologien. Ikke mindst mener jeg at hans
betragtning omkring hvordan Gadamers begreb om horisontsammensmeltning kan sidestilles med
fremgangsmåden i den bayesianske analyse er særdeles relevant:
That a fore-understanding can be modified by data is where the Bayesian perspective is
more fully integrated with hermeneutics. The use of Bayes theorem is meant to update
probabilities in light of new evidence. The newly created posterior probability is, in some
ways, akin to the fusion of horizons that Gadamer talks about. The posterior probability is
both something new, but constituted to some degree, by its past. (Upshur 1999:325)
Hvad Upshur her påpeger er sammenhængen mellem a priori antagelserne og a posteriori
sandsynligheden i den bayesianske analyse. A posteriori sandsynligheden, som det centrale resultat i
den bayesianske analyse, er et produkt af a priori antagelserne, der er historisk betingede, og
observationer, som er ny information. A posteriori sandsynligheden kan således siges at være viden
opstået i mødet mellem observatør og observation – med Gadamers terminologi: en
horisontsammensmeltning.

7.0 Subjektivitet i kvantitative metoder?
Diskussionen mellem tilhængere af bayesianismen og den traditionelle Popper-inspirerede
frekventisme, er blusset op i løbet af de sidste 15-20 år. Jeg er af den opfattelse at bayesianismen
har sine klare fordele og under alle omstændigheder bør fungere som et reelt alternativ til den
traditionelle frekventisme.
Frekventismen må i mange tilfælde anses som et tilstrækkeligt værktøj i arbejdet med empiri. Der er
en hel række fordele ved at anvende frekventistisk hypotesetest. En af de mest fremtrædende
fordele er at frekventismen, grundet sin tradition, bygger på simple grundantagelser og har et
særdeles veludviklet begrebsapparat. Det giver mulighed for at man kan arbejde med empiri i
samfundsvidenskaberne uden at have modtaget avanceret statistisk træning, som det er tilfældet for
eksempelvis sociologier og statskundskabere. Samtidig mener jeg dog at arbejdet med de
kvantitative metoder, set i et hypotetisk-deduktivt lys, nødvendigvis må afspejle det forskningsfelt
som de anvendes inden for. På trods af at frekventismen umiddelbart har mange
anvendelsesmuligheder, er det min overbevisning at vi som sociologer hele tiden bør være kritiske
over for vores forståelse af både de kvantitative og kvalitative metoders rolle i forbindelse med
udviklingen og afprøvningen af sociologisk teori. På dette punkt mener jeg at bayesianismen udgør
et relevant alternativ til den traditionelle frekventisme. Sociologien som forskningsfelt har tradition for at kunne rumme mange forskellige videnskabsteoretiske perspektiver, og det er derfor
meningsfuldt at de kvantitative metoders videnskabsteoretiske grundlag også i højere grad bliver
udfordret.
Min argumentation for at anvende bayesianismen tager også udgangspunkt i Højberg (2003) og
hendes udlægning af den kvalitative metodes videnskabsteoretiske grundlag. Hun henviser til en
række forskere der har arbejdet med hermeneutikken på et metodisk grundlag. Der er på baggrund
af den hermeneutiske tradition udarbejdet en metodologi, som bygger på at forståelse og fortolkning
står central i arbejdet med kvalitativ analyse i samfundsvidenskaberne (Højberg 2003:29).
Det er også tilfældet, mener jeg, i den kvantitative metode – nærmere bestemt bayesianismen.
Selvom den filosofiske hermeneutik ikke sigter mod at udfærdige anvisninger for arbejdet med
empiri, kan den på sin vis siges at åbne mulighed for at opstille et videnskabsteoretisk
argumentationsgrundlag for bayesianismen som forskningsproces. Her tænker jeg især på at man i
arbejdet med bayesianismen ekspliciterer a priori antagelserne i undersøgelsen af et fænomen. I
frekventismen forsøger man at distancere sig fra subjektivismen, men som beskrevet tidligere
lykkes det ikke til fulde. Ved at anvende bayesianismen opstår et fælles videnskabsteoretisk
grundlag for den kvantitative og den kvalitative metode, som adskiller sig væsentligt fra blot at
anvende mixed methods, som det er beskrevet af Brinkmann (2012). Brolægningen mellem to
traditionelt set adskilte metoder åbner op for en mulighed: at der kan formuleres flere
metodologiske anvisninger, anvendelige i både kvantitative og kvalitative metoder, som sætter
forskeren som en aktiv medskaber af forskningsmateriale og viden.

8.0 Konklusion
I denne opgave har jeg redegjort for to mulige anvendelser af kvantitative metoder i sociologien –
frekventismen og bayesianismen – som hver især bygger på to forskellige videnskabsteoretiske
perspektiver. Selvom det traditionelt set har været frekventistisk hypotesetest, inspireret af Popper, der har domineret de kvantitative metoder, har jeg ved at koble bayesianismen til Gadamers
filosofiske hermeneutik givet et bud på en alternativ fortolkning af de kvantitative metoders rolle i
sociologien.
I diskussionen af hvad der adskiller frekventismen og bayesianismen fra hinanden, har fokus ligget
på de to fundamentalt forskellige definitioner af begrebet sandsynlighed. Den frekventistiske
objektive sandsynlighed og den bayesianske subjektive sandsynlighed. Den subjektive
sandsynlighed er stærkt kritiseret af Popper, men meget af hans kritik er umiddelbart uberettiget,
især da der kan stilles spørgsmålstegn ved om den objektive sandsynlighed i den empiriske
arbejdsproces overhovedet er objektiv i streng matematisk forstand.
I definitionen af den subjektive sandsynlighed har det været mit mål at vise hvordan bayesianismen
kan defineres inden for en hermeneutisk begrebsramme. A priori antagelser, som spiller den centrale
rolle i bayesianismen, kan på en meningsfuld måde kobles til Gadamers begreber om forforståelse
og fordomme. 
I og med at bayesianismen inkluderer hermeneutikken i sit videnskabsteoretiske grundlag, skabes
der i højere grad en fælles videnskabsteoretisk platform i forhold til samarbejdet med eksempelvis
de kvalitative metoder. Et videnskabsteoretisk grundlag som dels anerkender forskerens fordomme,
og samtidig ser dem som et nødvendigt element i skabelsen af nyt forskningsmateriale.

9.0 Litteraturliste
Andersen, Lotte og Boolsen, Marete (2012): ”Hypotesetest”, i Jacobsen, Michael Hviid et al. (red.):
Videnskabsteori i statskundskab, sociologi og forvaltning. København: Hans Reitzels
Forlag: 37-67.
Brinkmann, Svend (2012): ”Forståelse og fortolkning”, i Jacobsen, Michael Hviid et al. (red.):
Videnskabsteori i statskundskab, sociologi og forvaltning. København: Hans Reitzels
Forlag: 67-99.
Gadamer, Hans-Georg (2004): Sandhed og Metode. Århus: Systime.
Gill, Jeff (2008): Bayesian Methods: A Social and Behavioral Sciences Approach.. London:
Chapman & Hall/CRC
Gillies, Donald (2000): Philosophical Theories of Probability. London: Routledge.
Hammerton, M. (1968): ”Bayesian Statistics and Popper's Epistemology”. Mind, New Series, 77,
305: 109-112
Højberg, Henriette (2003): ”Hermeneutik: forståelse og fortolkning i samfundsvidenskaberne” i
Fuglsang, Lars et al. (red.): Videnskabsteori i samfundsvidenskaberne. Roskilde: Roskilde
Universitetsforlag.6
Malpas, Jeff (2009): "Hans-Georg Gadamer" i Edward N. Zalta(ed.): The Stanford Encyclopedia of
Philosophy (Summer 2009 Edition),
http://plato.stanford.edu/archives/sum2009/entries/gadamer/.
Popper, Karl R. (1957): ”Probability Magic or Knowledge Out of Ignorance”. Dialectica, 11, nr. 3-
4: 354–374.
Popper, Karl R. (1973): ”Videnskaben: Gisninger og gendrivelser” i Popper, Karl R.: Kritisk
rationalisme. København: Arnold Busck: 40-68
Popper. Karl R. (1959): ”The Propensity Interpretation of Probability”. The British Journal for the
Philosophy of Science, 10, nr. 37: 25-42.
Upshur, R.E.G (1999): ”Priors and Prejudice”, Theoretical Medicine and Bioethics. 20: 319–327.




Indkredsning af problemområde
I denne undersøgelse vil vi fokusere på den franske sociolog Pierre Bourdieus
epistemologi. Ved begrebet epistemologi forstår vi: et eller flere grundlæggende aksiomer
som konstituerer en teori om hvordan videnskabens genstandsfelt kan studeres (Fuglsang i:
Fuglsang 2004:30).
Mere specifikt vil vi undersøge Bourdieus forsøg på at overskride modsætningen mellem
subjektivisme og objektivisme som to traditionelt modstridende og aksiomatiske
udgangspunkter for sociologien som videnskab. Samtidig vil vi se nærmere på hans
stillingtagen i forhold til skismaet mellem metodologisk kollektivisme og metodologisk
individualisme.
Vores målsætning er at besvare spørgsmålet om, hvorvidt Bourdieu rent faktisk formår at
overskride de traditionelle dikotomiske modstillinger subjektivisme-objektivisme og
metodologisk individualisme-metodologisk kollektivisme, eller om han på et eller flere
punkter fastholder forståelser, som gør det problematisk uden videre at godtage, at hans
epistemologi skulle være nået ud over ”lejrtænkningen” i sociologien?
Man kunne have valgt andre vinkler til belysning af Bourdieus videnskabsteoretiske
position, herunder forholdet mellem normativitet og videnskab i hans sociologi, eller hans
ståsted i skismaet mellem rationalisme og empirisme. Man kunne også have taget
udgangspunkt i hans sene videnssociologiske værk ”Viden om viden og refleksivitet”, hvori
han via en objektivering af det videnskabelige felt, udfolder sit syn på de sociale
mulighedsbetingelser for fremskaffelsen af sand videnskabelig viden (Bourdieu 2005b:19f.).
Når vi har valgt at fokusere på Bourdieus forsøg på epistemologisk brobygning, skyldes det
således ikke, at vi er blinde for, at dette blot er ét af mange væsentlige aspekter, som man
med lige god ret kunne tage op.
Blot mener vi, at Bourdieus forsøg på at gøre op med traditionelle epistemologiske
modsætningspar absolut er en undersøgelse værdigt. Særligt idet han selv erklærer, at
subjektivisme/objektivisme er ”… et af de mest uheldige begrebs–par […] der florerer i de
sociale videnskaber…” (Bourdieu i: Callewaert 1994:54). 

PROBLEMFORMULERING
Vi vil redegøre for det dobbelt objektiverende brud med hhv. subjektivistiske og
objektivistiske tilgange til det sociale; et brud som det ifølge Bourdieu er nødvendigt for
sociologien at foretage, hvis den skal kunne give adækvate forklaringer på sociale
fænomener.
Herunder vil vi sammenligne Bourdieus tilgang til studiet af det sociale med hhv. Alfred
Schütz’ subjektivistiske og Emile Durkheims’ objektivistiske tilgange, idet vi vil søge at
eksplicitere metodologiske ligheder og forskelle mellem teorierne. Dernæst vil vi optegne
centrale metodiske pointer hos Bourdieu, idet vi deskriptivt besvarer spørgsmålet:Hvordan
mener Bourdieu at det dobbelte objektiverende brud skal udmøntes i en sociologisk
praksis?
Endelig vil vi, under inddragelse af kritik af Bourdieu, forsøge at svare på de
grundlæggende spørgsmål: Er Bourdieu i stand til at overskride skellet mellem
metodologisk individualisme og kollektivisme? Samt: Formår Bourdieu med sin teori
om det dobbelte objektiverende brud at overskride modsætningen subjektivismeobjektivisme
indenfor sociologien? 

REDEGØRELSE
Bourdieus præmis for det dobbelte objektiverende brud
På baggrund af opgavens afgrænsning vil vi i det følgende kort redegøre for de ontologiske
præmisser, som er en forudsætning for at behandle det dobbelt objektiverende brud. Det er
elementer, som har med det værende at gøre. De er ikke i sig selv et produkt af det
dobbelte objektiverende brud, men en forudsætning for det. De er med andre ord en
nødvendig nøgle til forfatterskabet.
Denne opgaves omdrejningspunkt er som nævnt Bourdieus forsøg på at bygge bro mellem
henholdsvis den subjektivistiske og den objektivistiske tradition inden for sociologien.
En kilde til uvilje mod denne dikotomi kan være Bourdieus centrale ontologiske præmis om
en relationel tænkning.
Bourdieu omtaler selv sin videnskabsfilosofi som ”… relationel, i den forstand at den anser
relationerne for at være det grundlæggende” (Bourdieu 1997a:11). Af samme grund udvikler
Bourdieu bl.a. begrebet felt. Feltet indeholder sine egne specifikke regler, feltets logik, og
rummer de sociale kampe som udspiller sig i relationen mellem de forskellige positioner.
Begrebet er til for at erindre forskeren om, at hun ikke skal havne i hverken en
substantialistisk eller realistisk opfattelse af det sociale, men tænke relationelt (Bourdieu &
Wacquant 1996:210). Realisme buges her i betydningen; en tænkning der hævder
eksistensen af en objektiv realitet der eksisterer uafhængigt af mennesker (Rasborg i:
Fuglsang 2004:349). Begrebet felt skal altså henlede opmærksomheden på, at vi har at
gøre med en række af styrkepositioner der defineres relationelt i forhold til hinanden
(Bourdieu 1997a:11).
Udover at være relationel er Bourdieus tænkning dispositionel. Med dispositionel tænkes
der på de større eller mindre muligheder som er til disposition, både i feltet og hos den
enkelte agent. Bourdieu ønsker med begrebet dispositionel at påpege de uudnyttede, førbevidste
sandsynligheder, i ordets statistiske forstand.
For at kunne beskrive disse dispositioner udvikler Bourdieu begrebet kapital, som kort fortalt
dækker over de potentielle ressourcer den enkelte agent eller institution råder over.

Når vi taler om en substantialistisk tænkning refererer vi til Bourdieus brug af ordet, inspireret af
Ernst Cassirer, som en tænkemåde der ”… ikke anerkender nogen virkeligheder udover dem, som er
tilgængelige for direkte intuition i almindelig erfaring” (Bourdieu i Callewaert 1994:55). 
Alt kan i princippet fungere som kapital, det er dog først når det er erkendt og anerkendt at det får betydning i kampen om placeringen i feltet. Når en kapitalform er erkendt og anerkendt, betegner
Bourdieu den som symbolsk kapital (Bourdieu i: Callewaert 1994:64).

Det dobbelt objektiverende brud
I det følgende vil vi redegøre for det dobbelt objektiverende brud, som Bourdieu foretager
med hhv. subjektivistiske og objektivistiske tilgange til studiet af den sociale virkelighed.
For at klargøre hvad det egentlig er Bourdieu ønsker at gøre op med, vil vi opridse to
teorier, som repræsenterer hhv. en subjektivistisk og en objektivistisk position indenfor
samfundsvidenskaben. Umiddelbart efter hver præsentation, vil vi redegøre for Bourdieus
kritik af den pågældende teori, for dernæst at forklare Bourdieus teoretiske overskridelse af
modsætningen, som kan opsummeres i hans begreb om prakseologisk viden.
Som repræsentant for subjektivismen har vi valgt Alfred Schütz, der skriver sig ind i den
forståelsesorienterede tradition, hvori fænomenologien og hermeneutikken står centralt.
Denne tradition tager sit afsæt i filosoffen Edmund Husserls begreb om en livsverden, hvor
de overleverede meningsstrukturer giver sig til kende for den menneskelige bevidsthed, der
er intentionelt indstillet mod disse meningsstrukturer (Rendtorff i: Fuglsang 2004:281). Dette
paradigme er centralt for Schütz, da hans common-sense verden i høj grad er at
sammenligne med livsverdenen.
Som repræsentant for den objektivistiske retning har vi valgt Émile Durkheim, der skriver sig
ind i en positivistisk tradition, hvor de sociale strukturer studeres som ting, og hvor der ses
bort fra tolkninger af de individuelle aktørers motiver og handlingsrationaler.
Valget af netop disse teoretikere begrundes med henvisning til Bourdieu selv, idet
”…Durkheim uden tvivl, sammen med Karl Marx, er den person som har udtrykt den
objektivistiske position mest konsistent…” mens det ”…uden tvivl [er] hos Alfred Schütz og
etnometodologerne, at man kan finde de reneste udtryk for den subjektivistiske vision.”


At “Karl Marx” og “etnometodologerne” er fravalgt som objekter for en redegørende analyse skal
udelukkende ses som et udtryk for en ressourcemæssig prioritering fra vores side, idet vi gerne vil nå både at redegøre for forskellige teoretiske positioner samt diskutere og kritisere disse, indenfor
opgavens udstukne pladsmæssige rammer. 

Det første brud med: Alfred Schütz’ fænomologi
Konstruktionen af det sociologiske forskningsobjekt hos Schütz
Schütz tager i sin konstruktion af det sociologiske forskningsobjekt udgangspunkt i, hvad
der konstituerer viden i vores samfund og kommer til den konklusion, at viden er en
konstruktion, der bruges til at skabe orden i verdens kompleksitet. Men viden er samtidig
også videnskabelig viden, der ligeledes er en konstruktion. For Schütz bliver det helt
centralt at skelne mellem disse to. Der drages således et skel mellem hverdagens commonsense
viden og den videnskabelige viden. For Schütz bliver det afgørende at commonsense
konstruktionerne danner udgangspunkt for den videnskabelige viden. Derfor bliver
det også common-sense konstruktionerne blandt aktørerne i hverdagslivet, der bliver det
egentlige forskningsobjekt (Schütz 1975:22).
Hverdagens common-sense konstruktioner er som nævnt præget af et forsøg på kognitivt at
skabe kompleksitetsreducering. Dette sker på basis af den overleverede livsverden vi
befinder os i, en verden der allerede rummer mening, og som vi kan støtte os op af. Det der
karakteriserer livsverdenen er, at den er præget af nogle inddelingsskemaer eller
typikaliteter (ibid:23f.).
Den intersubjektive common-sense konstruktion bygger videre på idéen om livsverdenen, at
vi alle er en del af en overleveret kulturverden, og at vi derfor har de samme
forståelseskategorier. Denne fælles forståelse kalder Schütz for perspektivernes
reciprocitet. Der ligger to ting i dette begreb. Dels betyder det at to aktører, der er placeret i
forskellige, rumlige positioner, vil kunne bytte plads, og se det samme, samtidig vil deres
typikalitetsskemaer være ensartede på trods af deres forskellige biografiske, dvs. sociale
situationer. De konstruerede typikaliteter aktørerne opererer med, transcenderer dermed
aktørernes biografiske og socioøkonomiske faktorer (ibid:28f). Det skal siges at Schütz
anerkender at biografien har en betydning, men det er ikke det centrale objekt; det er
derimod hverdagens konstruktioner.
Da common-sense konstruktionerne danner grundlag for de videnskabelige konstruktioner
sociologen foretager, er de således andenhåndskonstruktioner, det vil altså i en vis forstand
sige konstruktioner af konstruktionerne. Schütz er dog klar over at det kan blive
problematisk at sige noget generelt om samfundet. For at løse dette problem går han igen
ind på common-sense konstruktionens område, og foretager en videnskabelig
typificeringsproces, altså laver videnskabelige typikaliteter. I denne proces konstruerer han 
en modeltype, der er udstyret med de faste og substantialistiske træk som forskeren
tillægger den, altså et ubiografisk objekt (ibid:54). Forskerens model konstrueres på
baggrund af de observerede konstruktioner af handling og samhandling i hverdagslivet. Til
denne konstruktion opstiller Schütz tre krav, der gør at man kan kalde dem videnskabelige.
De skal først og fremmest være logisk konsistente. For det andet skal modellen relatere til
den subjektive mening, hvilket betyder at den skal kunne knyttes til det, der opleves og
udtrykkes af aktøren. For det tredje skal modellen leve op til tilstrækkelighedskravet, dvs. at
den konstruerede handlingstype er adækvat med en faktisk handlingstype i hverdagslivet
(ibid:56f).
En konsekvens af Schütz’ andet krav er at der skal henvises til subjektet i den sociologiske
forskning. Dermed placerer han sig i den metodologiske individualisme, som fordrer, at
eksplanansdelen kun må indeholde forklaringer, der henviser til enkeltindividers handlinger
(Gilje & Grimen 2002:206). Helt klart bliver det, når Schütz formulerer sig som følger; ”Alle
kulturgenstande- redskaber, symboler, sprogsystemer, kunstværker, sociale institutioner
osv.- peger gennem selve oprindelsen og mening tilbage på menneskelige subjekters
aktiviteter” (Schütz 1975:26).

Forskerens ståsted hos Schütz
Også i forhold til forskerens ståsted tager Schütz udgangspunkt i konstruktionerne i
hverdagslivet. Når han beskæftiger sig med samhandling, har han øje for at ikke alle
aktører er involveret i den. Der er således aktører som udelukkende er iagttagere. For
Schütz er iagttageren af særlig interesse, da det netop er igennem iagttagerens rolle, at
sociologien skal bedrives. Det er igennem iagttagerens position, det bliver muligt for
sociologen at opnå en anonymiseret og standardiseret forståelse af samhandlen (ibid:40).
Disse iagttagelser overføres til sociologens modelkonstruktioner, der er skabt ved de relativt
ensartede og anonymiserede observationer. Anonymiseringen opnås ved at forskeren
indtager iagttagerens rolle, og derved ”… ikke har noget social socialt ”her”…”(ibid:52). Han
står således i en objektivt, beskuende position, hvorved ”Samfundforskerens indstilling er
den rent uinteresserede iagttagers af den sociale verden. Han er ikke involveret i den
iagttagne situation, som ikke er af praktisk, men kun af kognitiv interesse for ham …”
(ibid:49). Det vigtigste i Schütz’ optik er, at sociologen udvisker sin egen biografi og sætter
parentes om sit ståsted. 

Kritik af konstruktionen af Schütz forskningsobjekt
Schütz bygger som nævnt sine videnskabelige konstruktioner på de typikaliteter
hverdagens aktører selv konstruerer. Bourdieu kritiserer denne måde at konstruere
sociologiens objekt på, da det for ham er af afgørende betydning at bryde med de almene
forestillinger, der gør sig gældende (Bourdieu i: Callewaert 1994:59). Dette brud med den
subjektivistiske tankegang er det første element i Bourdieus dobbelt objektiverende brud.
Hvor Schütz ser den selvfølgelighed, hvormed de social aktører går til verden, som et
resultat af en fælles overleveret livsverden, ser Bourdieu den som et resultat af en
internaliseringsproces, hvorigennem objektive strukturer inderliggøres til habitus. Habitus
defineres som systemer af varige dispositioner og bliver til det strukturerende princip for
agentens sociale praksis (Bourdieu i: Callewaert 1994:86). Strukturernes forbindelse med
aktørens habitus er forholdt til den objektive position man antager i det sociale rum, hvor
positionens placering er styret af princippet om kapitalbesiddelse; hvor meget samlet kapital
man besidder. Schütz nægter derimod at benytte sig af den biografiske situation, men
betjener sig udelukkende af aktørernes ubiografiske hverdagskonstruktioner.
For Bourdieu er konsekvensen, at Schütz’ perspektiv kun kan forholde sig relationelt ift.
aktørernes overfladiske og rumlige placering i hverdagens fysiske rum, men ikke
dybderelationelt ift. de underliggende og af aktørerne uerkendte mekanismer, der ifølge
Bourdieu former habitus. Hvis ikke man i sine videnskabelige konstruktioner forsøger at
afdække de objektive relationer risikerer man ”… at det er den sociale verden selv, der
forestår konstruktionen af analysegenstanden …” (Bourdieu & Wacquant 1996:217).
Når man dertil lægger det faktum, at Schütz skaber sine modeller med faste og
substantialistiske træk (1975:54), er det åbenlyst at Schütz ikke kan tænke relationelt, da
han hverken objektiverer sine aktører ift. objektive organiserende principper, eller sætter
sine konstruktioners karakteristika i forhold til hinanden.

Kritik af sociologens ståsted
Bourdieu tager et opgør med den måde Schütz ser sociologens ståsted på; at denne ikke
har noget socialt ”her” og i sin forskningspraksis skal fralægge sig sin biografiske situation.
Bourdieu mener det er problematisk ”…at give sig selv status som neutral observatør, der
både er til stede og alligevel ikke er det…” (Bourdieu & Wacquant 1996:235). Schütz stoler
på at bevidsthedens intentionelle rettethed mod livsverdenen vil åbenbare 
meningsstrukturerne i deres rene form, ubesmittet af samfundsmæssigheder som fx
biografien, og at denne renhed kan skabe en naturlig uengagerethed. (Schütz 1975:59).
Denne manøvre har Bourdieu ikke den store tiltro til, hvorfor han mener, at man skal
objektiverer både analyseobjekt og forsker for at skabe en klar demarkationslinje
herimellem. Denne demarkation er også af central betydning for Bourdieu ift. at bryde med
”typikaliteter” og ”prækonstruktioner”. Sociologer, der ikke forholder sig kritisk til egen
praksis, er ikke bevidste om at deres egne opfattelseskategorier og tankefigurer i
udgangspunktet er social formede (Bourdieu & Wacquant 1996:218).

Det andet brud: Bruddet med Durkheims objektivisme
Bourdieus brud med subjektivismen kan anskues som resultatet af en ambition om at
afdække ”illusionen om umiddelbar viden” (Bourdieu i: Callewaert 1994:115). Dette ovenfor
beskrevne brud må imidlertid efterfølges af et komplimenterende brud med ”illusionen om
absolut viden” (Bourdieu i: Callewaert 1994:115). Det vil sige en afvisning af objektivisme
og objektivistisk viden som erkendelsesmæssigt grundlag for videnskabelig sociologisk
praksis.
Etiketten objektivisme passer ifølge Bourdieu særdeles godt på Durkheims teori. Men
Bourdieu benytter den generelt på alle sociologiske tilgange, som har det til fælles, at de
bygger på en epistemologisk præmis om at det er nødvendigt at bryde med individernes
egne doxiske, dvs. common-sense prægede forestillinger om den sociale virkelighed, hvis
man vil nå frem til en sand, videnskabelig erkendelse. Det vil sige alle teorier, som effektivt
gennemfører ét - og kun ét - objektiverende brud: nemlig at forkaste aktørernes commonsense-forestillinger som brugbare i samfundsvidenskaben.
Eksempelvis behandler og kritiserer Bourdieu strukturalismen som eksponent for en
objektivistisk position (i Bourdieu 2005a:192f). Når vi efter præsentationen af Durkheims
objektivistiske position redegør for Bourdieus kritik af objektivismen, er kritikken ikke
nødvendigvis er rettet direkte mod Durkheim, men derimod mod objektivistiske tilgange i
almindelighed.

Durkheims objektivisme
For Durkheim var det en af sociologiens fornemste opgaver at bryde med individernes
primære erfaringer, dvs. deres hverdagslige og umiddelbare forståelser af det sociale.
Videnskabsmanden skulle koncentrere sig om at undersøge og definere de objektive 
strukturer som virker bag om ryggen på aktørerne, og som i virkeligheden er de faktorer,
som strukturerer individernes handlen. Durkheim mener, at man skal studere sociale
fænomener som ting, der kan beskrives udefra og som kan ”…kortlægges uafhængigt af de
forestillinger, individerne gør sig om samfundet…” (Guneriussen i Andersen 2005:74).
Dermed lever han op til kravene til en samfundsvidenskabelig praksis, der med Wacquants
formulering har karakter af ”social fysik” (Bourdieu & Wacquant 1996:21). Med en mere
gængs betegnelse kan man betegne Durkheims metode som positivistisk eller empiriskanalytisk
(Andersen 1990:23): Durkheim søger at finde frem til lovmæssigheder der gør sig
gældende i det sociale, hvilket gør hans teori til en samfundsvidenskabelig pendant til
naturvidenskabelige discipliner som fysik eller biologi, som ligeledes søger at afgive
nomotetiske forklaringer.
Durkheim er metodologisk kollektivist, idet han kræver, at samfundsvidenskabelige (årsagsog
funktions) forklaringer henviser til sociale fænomener, dvs. til overindividuelle faktorer,
snarere end til individers eller gruppers bevidste handlen (Gilje & Grimen 2002:202).
Denne holdning udtrykkes klart i følgende citat: ”En social kendsgernings bestemmende
årsag bør søges blandt de foregående sociale kendsgerninger, og ikke blandt tilstandene i
den individuelle bevidsthed” (Durkheim citat i Østerberg 2002:40).
Durkheim adskiller sig markant fra fænomenologien i sit syn på hvordan det sociologiske
forskningsobjekt skal konstrueres. Han betragter sociale fakta som overindividuelle
fænomener, der er ”udvendige i forhold til den enkelte og den enkeltes bevidsthed”
(ibid.:37). Derfor må det samfundsvidenskabelige objekt afgrænses ved hjælp af ”ydre
kendetegn” (ibid.:36). Denne blotlægning af sociale fænomeners objektive natur står i
modsætning til fænomenologens fokus på den subjektive forståelse af det sociale.
Durkheim mener, at sociologen skal ”… bestræbe sig på at betragte [sociale
kendsgerninger] fra en vinkel, hvor de viser sig isolerede fra deres individuelle
manifestationer...” (Durkheim citat i ibid.:37).
Durkheims objektivistiske sociologi har ifølge Bourdieu effektivt overvundet alle
subjektivistiske fejltrin i form af inddragelse af spontane hverdagslivsforståelser i den
videnskabelige objektkonstruktion. Hos Durkheim er første del af det dobbelt objektiverende
brud derfor fuldbyrdet (Bourdieu & Wacquant 1996:21).
Samfundsforskeren er hos Durkheim en videnskabsmand af samme type som den
naturvidenskabelige forsker: I kraft af bruddet med spontane hverdagsforestillinger og vha. 
opstilling og testning af empiriske hypoteser, er det muligt for forskeren at finde frem til
sammenhænge, som kan betragtes som alment gyldige, dvs. viden om hvordan tingene
objektivt forholder sig i den virkelige verden. Dermed findes forskerens ståsted udenfor – og
hævet over almindelige menneskers ikke-videnskabelige positioner. Forskeren har altså
mulighed for at se på samfundet udefra i kraft af den absolutte viden om det sociales
beskaffenhed som de (positivistisk) videnskabelige konstruktioner giver hende mulighed for
at tilegne sig.
Bourdieus kritik af objektivismen
Bourdieu påpeger den grundlæggende mangel ved objektivismen, at den i sin beskrivelse
af den sociale virkelighed, og forståelse af menneskelig handlen, så at sige glemmer eller
bevidst ser bort fra aktørens primære erfaringer. Menneskelig handlen forklares i
objektivistiske teorier med henvisning til strukturer, regler eller endog lovmæssigheder, som
virker mekanisk og (ubevidst) tvingende på aktørerne.
Bourdieu giver objektivisterne ret et stykke ad vejen: Objektivisterne gør nemlig ret i at
forkaste de primære erfaringer som grundlaget for sociologisk videnskab. For at kunne
foretage en videnskabelig samfundsanalyse må man nemlig, ganske som objektivisterne
gør det, først konstruere de ”…objektive (økonomiske og sproglige) relationer der
strukturerer praksisformerne og repræsentationerne af dem…” (Bourdieu 2005a:178). Men
for at udvikle en adækvat teori om menneskelig handlen er det nødvendigt at man, efter
bruddet med subjektivismen, genindfører den praktiske viden, som aktørerne faktisk
besidder (uden at de nødvendigvis er bevidste herom). Med habitus-teorien om
menneskelig handlen søger Bourdieu at introducere agenten, som erstatning for
subjektivismens bevidste aktør. Habitus medierer så at sige mellem modpolerne aktørstruktur:
Agentens praktiske sans er den aktive virkning af habitus som agenten tilskrives i
kraft af sin relative position i forhold til andre agenter i det sociale rum af objektive
relationer. Årsagen til at Bourdieu finder det nødvendigt at genopfinde et handlende subjekt
er, at objektivisterne efter hans mening ikke kan forklare hvordan der produceres og
reproduceres ”…doxale oplevelse[r] af den sociale verden…” (ibid.:179). Dette sker, da
objektivismen ikke går vejen omkring den praktiske forståelse, fornemmelsen for den
sociale virkeligheds fremtræden som naturgiven, og den indlejring i agenternes bevidsthed
Bourdieu kalder habitus (Bourdieu i: Callewaert 1994:57). 
Videre kritiseres objektivisterne for at ”[behandle] systemer af objektive relationer som
substanser ved at omdanne dem til heler der allerede er konstitueret uden for individets
historie og gruppens historie” (ibid:86). Dette strider mod Bourdieus relationelle
verdensopfattelse. Han foreslår derfor, at man for at komme væk fra strukturens realisme
som objektivisterne forudsætter, må ”… gå fra opus operatum (det fuldbyrdede værk) til
modus operandi (måden at gå til værks) …” (ibid.:86).
Et andet problem hos objektivismen skal findes i dens manglende refleksivitet, og dens
deraf følgende tro på at kunne frembringe sand viden i absolut forstand. Objektivisterne
indser ifølge Bourdieu ikke, at individernes praktiske hverdagserfaringer ikke er det eneste
som skal underkastes en videnskabelig objektivering: Det objektiverende blik, hvormed
videnskabsmanden bryder med ureflekteret common-sense tænkning, for at kunne afdække
de underliggende samfundsmæssige strukturer, må også vendes indad. Sociologen kan
ikke nøjes med at rette sit relativerende, historiserende blik mod sin omverden, men må
også objektivere de analysekonstruktioner og begreber, som hun anvender i sin egen
videnskabelige praksis (Bourdieu & Wacquant 1996:43).
Først med den anden objektivering, i form af videnskabelig refleksivitet, er det dobbelte
objektiverende brud fuldbragt og en reel sociologisk videnskabelighed indenfor rækkevidde.
Med Bourdieus udtryk er der brug for ”… en sociologiens sociologi” (Bourdieu i Callewaert
1994:115) til at nedbryde den videnskabelige illusion om absolut viden til fordel for en
reflekteret videnskab, som også har blik for sine egne sociale mulighedsbetingelser.
Prakseologisk viden
Via sit begreb om prakseologisk viden som en særlig vidensform, giver Bourdieu sit bud på
et fundament for sociologien, som overskrider kløften mellem subjektivisme og
objektivisme.
Prakseologisk viden er kendetegnet ved at den medregner de forståelser af agenternes
praktiske erfaringer, som objektivismen valgte at udelukke for at kunne kortlægge de
objektive relationer, som strukturerer det sociale (Bourdieu i Callewaert 1994:73). Hvis man
fokuserer på forudsætningerne for en teori om menneskelig handlen kan man sige, at
prakseologisk viden implicerer en ”to-skridt-frem-og-et-tilbage bevægelse”, idet den efter at
have distanceret sig fra først subjektivismens og siden fra objektivismens begrænsninger, 
 Side 14 af 25
markerer en tilbagevenden til en fænomenologisk forståelse af aktørernes handlen, men
indenfor objektivismens strukturelle kortlægnings rammer.
Prakseologisk viden muliggør, i modsætning til objektivistisk viden, en refleksiv sociologi.
Den objektivistiske viden stiller ganske vist spørgsmålet om ”… problemet om
mulighedsbetingelserne for den praktiske erfaring…” (ibid.:73). Det vil sige den
gennemfører en objektivering af hverdagserfaringen, men den glemmer til gengæld at gøre
sig selv til objekt for en lignende undersøgelse. Denne mangel retter den prakseologiske
viden op på ved at ”… opstille de teoretiske, men også de sociale mulighedsbetingelser for
objektiveringens problem… ” (ibid.:73).
Sociologien som métier – prakseologi i praksis
Der skal indledningsvis nævnes en forudsætning for at god sociologi ifølge Bourdieu kan
praktiseres, nemlig den at forskeren tilegner sig den rette videnskabelige habitus (Bourdieu
i Callewaert 1994:119). Det vil sige at forskeren igennem praktisk arbejde må tilegne den
rette praktiske sans for videnskaben3
. Det er altså ikke alene et spørgsmål om teoretisk
viden men også om erhvervelsen af den rette videnskabelige habitus gennem empirisk
arbejde. Det centrale for Bourdieu er altså ikke de teoretiske redegørelser, men det
sociologiske arbejde i praksis. Det er på denne baggrund vi i det følgende vil fremlægge
Bourdieus praktiske metodeforskrifter.
Yderligere en afklaring er nødvendig. Ifølge Bourdieus forskrifter skal de forskellige
aspekter af metoden, dvs. de objektiverende brud og den sociologiske refleksivitet udføres i
hvert eneste forskningsøjeblik og i en gensidig proces (ibid.:119). Vi har dog i det følgende
for overblikkets skyld valgt at opdele det på følgende måde; først vil vi redegøre for
konstruktionen af det sociologiske forskningsobjekt for derefter at redegøre for forskerens
ståsted
Bourdieus konstruktion af det sociologiske forskningsobjekt
For Bourdieu er konstruktionen af det sociologiske forskningsobjekt essentiel. Bourdieu
udtrykker det selv med sin erklæring om at ”Den fundamentale videnskabelige handling er
konstruktionen af objektet” (Bourdieu i Callewaert 1994:113). Årsagen til dette er, at det er i

3
 Når vi her taler om praktisk sans hos forskeren er det præcis den samme praktiske sans som
tidligere defineret. Forskeren i denne henseende ikke privilegeret men er blot en agent som alle
andre. 
 
denne proces forskeren konstruerer begreber og sociologiske forskningsobjekter som er fri
af før-bevidste og traditionelle tankefigurer, som jo implicerer en substantialistisk eller
realistisk opfattelse af det sociale (Bourdieu & Wacquant 1996:210).
Det er her feltbegrebet kommer i spil. Dette begreb beskriver kampfeltet, hvor de sociale
kampe udspiller sig i relationen mellem de forskellige positioner, og skal erindre forskeren
om den relationelle tænkemåde (ibid.:210). Begrebet er derfor centralt i konstruktionen af
det videnskabelige objekt idet Bourdieu har den pointe, at man ikke kan ”…adskille objektkonstruktionen fra objekt-konstruktionens instrumenter …” (Bourdieu i Callewaert
1994:121). Det vil med andre ord sige at konstruktionen af det sociologiske forskningsobjekt
er betinget af de begreber man betjener sig af, i dette tilfælde feltbegrebet.
Et yderligere krav til konstruktionen af objektet er at den skal foregå i et historisk og
kontekstbundet perspektiv i forhold til objektet (ibid.:121). Forskeren skal altså også have
blik for de historiske og kontekstbundne aspekter i konstruktionen af det videnskabelig
objekt; af samme grund kan man ikke ukritisk overtage Bourdieus videnskabelige modeller.
Når forskningsobjektet skal konstrueres i praksis, må man begynde med at objektivere
positionerne i feltet. Dette gøres ved at finde de organiserende principper for feltet, det vil
sige de kapitalformer, der er erkendt og anerkendt af positionerne i feltet, hvorigennem man
kan bestemme feltets logik (ibid.:64). Når man har fastslået feltets afgrænsning og logik,
skal man objektivere de enkelte positioner i feltet (Bourdieu 1997a:64). Disse positioner
konstrueres ved at kortlægge deres karakteristiske træk. Dette gøres ved at man visker de
træk bort som er fællesnævner for flere af positionerne og lader de særlige træk blive
tilbage. Herved fastlægges positionernes distinktive træk. Dette sætter forskeren i stand til
at operere relationelt og ikke substantialistisk (Bourdieu & Wacquant 1996:211 f.).
Denne metode til konstruktion af det sociologiske forskningsobjekt skal sikre en kritisk
holdning til sociologiens traditionelle tankefigurer og kognitive mønstre. Målet er at
neutralisere disse og sikre at videnskabens og forskerens før-bevidste ikke projiceres over i
analysegenstanden (ibid.:44).
Forskerens ståsted hos Bourdieu
For Bourdieu er det vigtigt at sociologen undergår samme objektivering som han bedriver
på analyseobjektet, jf. hans brud med objektivismen. Bourdieu udtrykker klart sin holdning til 

dette: ”En videnskabelig praksis, der undlader at sætte spørgsmålstegn ved sig selv, aner i
virkeligheden ikke, hvad den foretager sig” (Bourdieu & Wacquant 1996:218).
Første trin er at objektivere sin biografiske situation, dvs. forskerens egne økonomiske
interesser, eget køn etc. Derefter skal man objektivere sin position inden for det
akademiske felt hvorfra ens undersøgelse foretages (ibid.:43).
Samtidig må man objektivere det akademiske felts placering i det sociale rum som hele.
Sociologen må altså på den ene side forholde sig til sociologiens position i det
videnskabelige felt og på den anden side til at sociologen som en del af det videnskabelige
felt ofte besidder mere kulturel kapital end gennemsnittet, og derfor har nogle andre
opfattelseskategorier. Dette sidste punkt med sociologens opfattelseskategorier er centralt
for Bourdieu, idet han taler om den intellektualiserende holdning (Ibid.:43)
Dette fænomen, at forskeren med den intellektualiserende holdning har en tendens til at
tilgå verden på en teoretisk måde hvor verden skal tolkes, snarerne end at anskue verden
som et sted med konkrete praktiske problemer, resulterer i følge Bourdieu i en teoretisk
teori, en sociologisk tænkning som reelt ikke forstår praksis. For at undgå dette må
forskeren have en konstant kritisk holdning til de tankefigurer og ” … forudantagelser, der
udspringer af, at man tænker verden, at man lægger afstand til verden og de handlinger,
der udspiller sig i den, for bedre at kunne tænke dem …” (ibid.:43). Herved risikerer
forskeren at reducere den praktiske logik til teoretisk logik. Bourdieu mener altså der er en
uforsonlighed mellem akademisk tænkning og praksis, konklusionen er at man ikke kan
forstå praksis ad teoretisk vej alene (ibid.:246). For at løse dette problem må forskeren
hvert eneste øjeblik rekonstruere objektet, dvs. bibringe sine vidensinstrumenter (sin forforståelse)
korrektioner i forhold til empirien, i forhold til praksis, jf. bruddet med
objektivismen. Dette betyder dog ikke at man blot som subjektivismen producerer resultater
af resultaterne.
Dette er prakselogien, indlejret i habitus – i forskerens praktiske sans – med andre ord,
sociologien som métier (Bourdieu i: Callewaert 1994:119). 
 

DISKUSSION
Er Bourdieu i stand til at overskride skellet mellem metodologisk
individualisme og kollektivisme?
Bourdieu mener, at han med sin relationelle tilgang til studiet af det sociale formår at
overvinde den klassiske modsætning i samfundsvidenskaberne mellem metodologisk
individualisme og metodologisk kollektivisme.
For Bourdieu er modstillingen ufrugtbar, idet den udtrykker ”lægfolks forestillinger om
virkeligheden […] som sociologien må lægge bag sig” (Bourdieu & Wacquant 1996:27).
Nøglebegreberne felt og habitus er netop konstrueret som analyseværktøjer, der skal gøre
det muligt at studere det sociale i et relationelt og historisk processuelt perspektiv, uden at
forfalde til at tildele en af de to poler, individ og samfund, forklaringsmæssig fortrinsret.
Man kan spørge om Bourdieus ”metodologiske relationisme” (ibid.:27) rent faktisk ér en
effektiv overskridelse af modsætningen, eller om den ved nærmere eftersyn kan siges at
tildele en af polerne størst vægt?
Den metodologiske individualisme forlanger ifølge Gilje & Grimen (2002), at sociologen
benytter individbegreber såsom handling, holdning og præference i sin forklaring på sociale
fænomener (Gilje & Grimen 2002:202). Dette krav kan Bourdieu godt leve op til, da han
med habitusbegrebet tager udgangspunkt i individuelle agenters sandsynlige handlemåder
og livsstilsmæssige præferencer. Men en metodologisk individualisme indebærer endvidere
opfattelsen af at det er individuelle handlinger og holdninger, som skal forklare sociale
fænomener. Nærmere bestemt skal forklaringsretningen gå ”… fra enkeltindivider til sociale
fænomener, aldrig modsat” (ibid.:206). På dette punkt kan Bourdieu ikke følge de
metodologiske individualister - tværtimod.
Indenfor metodologisk kollektivisme opstilles bl.a. som krav, at ”…enkeltindividernes adfærd
skal forklares ved […] beskrivelser af de positioner eller funktioner, som individerne har
indenfor sociale systemer” (ibid.:214).
Hos Bourdieu er det netop individets position i det sociale rum, der rammesætter dets
habitus, hvortil man kan referere, når man vil forklare eller forudsige dets adfærd. Det er
bestemt ikke fremmed for Bourdieu, at ”… individerne […] er produkter af de sociale
systemer, de lever og virker i” (ibid.::215). I sine analyser fokuserer han på at forklare
individers handlinger netop ud fra deres position i et givent felt. Det forekommer derfor 
 
oplagt at hans metodologi – trods implementeringen af en fænomenologisk inspireret
praksisforståelse, qua habitus – må siges at have et kollektivistisk præg.
Vi vurderer altså, at Bourdieu alt andet lige godt kan betegnes som metodologisk
kollektivist. Dermed må vi i dette perspektiv betragte hans forsøg på at lægge modstillingen
bag sig som mindre vellykket. Imidlertid ændrer dette ikke på, at Bourdieu godt kan have ret
i at selve den øvelse at indplacere ham på individualisme-kollektivisme aksen er ganske
uproduktiv. Vel kan man placere Bourdieu i kollektivisternes videnskabsfilosofiske
skyttegrav, men da Bourdieu partout nægter at deltage i det evindelige slag mellem de to
metodologiske modpoler, vil det nok ikke være til megen nytte.
Formår Bourdieu at bryde med subjektivisme/objektivisme-dikotomien?
Det umiddelbare ’ja’: Bruddet med naiv subjektivisme og urefleksiv objektivisme
Som skitseret er bruddet med subjektivismen knyttet til et brud med hverdagsforestillinger
som grundlag for samfundsvidenskabelig forskning. Bourdieu foretager efter vores mening
dette brud med stor konsekvens i sin epistemologi, dvs. i hans objektiverende konstruktion
af felter af positioner. Bruddet med den naive subjektivisme er uproblematisk for Bourdieu,
men kan kritiseres fra fænomenologisk hold. Schütz problematiserer således generelt de
strukturorienterede analyser, for at være af en problematisk karakter, idet de udtaler sig om
noget de faktisk ikke har adgang til, hvorimod Schütz’ sociologi forholder sig til det faktisk
observerbare, den hverdagslige praksis. (Schütz 1975:21) For os at se kan Schütz’ kritik af
objektivismen også anvendes på Bourdieu, idet denne foretager analyser på baggrund af
overindividuelle strukturer, fx den ulige fordeling af kapital i det sociale rum. Vi mener dog
ikke at dette i sidste instans ændrer på, at Bourdieu rent faktisk formår at arbejde sig udover
en subjektivistisk tilgang til studiet af det sociale.
Hvad angår bruddet med objektivismen, så distancerer Bourdieu sig, som skitseret, på flere
områder fra en objektivistisk tilgang (se s. 12). En af de centrale forskelle på Bourdieus og
Durkheims tilgange til studiet af det sociale er, at de repræsenterer hhv. en relationel og en
substantialistisk tankemåde: Hvor Durkheim kun opererer med individer og institutioner,
som besidder faste og immanente karakteristika, udøves objektiveringen af agenter og
institutioner hos Bourdieu i et relationelt perspektiv, hvor hver position tilskrives særlige
karakteristika, ikke substantielt, men på baggrund af positionens relation til andre positioner. 

Hvis man således godtager, at Bourdieu formår at adskille sig både fra subjektivismen som
den ex findes hos Schütz, og fra en traditionel objektivisme som den ex findes hos
Durkheim, så kan man efter vores mening godt argumentere for at det faktisk lykkes
Bourdieu at overskride det klassiske modsætningspar; subjektivisme-objektivisme.
Det eftertænksomme ’nej’: Bourdieus objektivistiske arv
Umiddelbart kunne man fristes til at konkludere, at Bourdieu på overbevisende manér
formår at skabe en syntese mellem subjektivismen og objektivismen. Men ved nærmere
eftertanke forekommer Bourdieus brud med objektivismen os ikke at være helt problemfrit.
Når Bourdieu vil overskride subjektivisme/objektivisme-dikotomien, kunne man have en
forventning om, at han vil lade et ligevægtsprincip gøre sig gældende, hvorved hans
teoretiske sammenstilling ville vægte begge tilgange lige højt. Vi vil i nedenstående afsnit
kritisere Bourdieu for at have en tendens til at vægte den objektivistiske side meget tungere.
Bourdieus kritik af objektivismen går bl.a. på, at objektivisterne ikke evner at indfange
agenternes praktiske forståelse af deres situation. Bourdieu fastholder heroverfor at de
praksisser agenterne gør brug af, fx valg af livsstil, er en væsentlig del af sociologiens
genstandsfelt. Men for os at se kommer Bourdieu ikke uden om at denne praktiske sans er
formet under strukturel tvang (Bourdieu i Callewaert 1994:60). Man kan endvidere
problematisere, at den praktiske sans i sidste instans kun bruges til at understøtte en
objektiv indplacering i et felt, ud fra den kapitalmængde og sammensætning agentens
habitus henviser til. Det forekommer os, at Bourdieu i sit forsøg på at mediere mellem
subjektivisme og objektivisme, gennem habitus begrebet, tillægger de objektive strukturer
langt mere vægt end den subjektive mening. Dette vises bl.a. i følgende citat hvor Bourdieu
siger at ”… agenternes dispositioner, deres habitus, dvs. de mentale strukturer gennem
hvilke de forstår den sociale verden, essentielt er produktet af en internalisering af
strukturerne i den sociale verden ”. (ibid.:60).

Refleksivitetsproblemet
Et andet problem ser vi i Bourdieus opgør med objektivismens manglende refleksivitet: Som
tidligere nævnt er sociologisk refleksivitet bl.a. knyttet til objektivering af forskerens position,
hvorved man undgår den intellektualiserende holdning, at forskeren med sine
forkonstruerede modeller gør krav på absolut viden om verdens beskaffenhed. Men trods 
 
selvobjektivering og fokus på en kritisk tilgang til egen praksis og forkonstruerede begreber
og tankefigurer, kommer Bourdieu for os at se netop til at fremstå som den alvidende
videnskabsmand. Grunden til dette er, at han afdækker det som agenterne ikke kan
begribe, nemlig at der bag ryggen på dem opererer en fordeling af kapitalressourcer, der
disponerer dem for at handle som de gør. På dette punkt kommer Bourdieu ikke ud over en
intellektualiserende, objektivistisk position.
Bourdieus svar på denne kritik ville være, at det netop er hans rolle som sociolog at
bevidstgøre agenterne om de habituelle faktorer, der former deres forståelse og praksis.
Ved at gøre det uerkendte erkendt kan agenterne opnå et større spillerum, og modarbejde
disse reproducerende mekanismer: ”… man kan bruge sin viden om disse forhold til at
analysere og distancere sig fra sin egne holdninger[...]Når alt kommer til alt kan
determinationer kun fungere i kraft af en manglende erkendelse og et indforstået samspil
med det ubevidste” (Bourdieu & Wacquant 1996:121). Bourdieus svar understreger to
pointer. Dels at man ikke kan kritisere ham for en ren determinisme, for agenterne er ikke
nødvendigvis uerkendende og mekanisk styrede. De kan faktisk, fx fra sociologien, få de
nødvendige redskaber til at bryde mønstrene for deres reproduktive praksis, og de er kun
blindt styret af deres habitus indtil de selv bliver refleksive og selvobjektiverende. Men
denne selvobjektivering sker stadig på basis af de objektive relationer, som sociologen
klarlægger for agenterne, hvorved der ikke rokkes ved forskerens privilegerede position.
Her kritiserer Richard Jenkins ham for stadigvæk at indtage den samme forskeren-vedbedst
attitude som den traditionelle objektivisme gjorde brug af (Jenkins 1992:95).
Indførelsen af videnskabelig refleksivitet hos Bourdieu er for os at se en vigtig
epistemologisk forbedring ift. traditionel objektivisme, men nok så mange
selvobjektiveringer af den type Bourdieu fx udfører i Udkast til en Selvanalyse (2006) kan
ikke ændre på det faktum, at sociologen for Bourdieu, i kraft af sin eksklusive ekspertviden
om det sociale, indtager en helt speciel – og privilegeret – position som den der skal
bibringe ”de almindelige” mennesker frihedens budskab: at de objektive relationer – som
sociologen selv opstiller og afdækker – ikke behøver at virke tvingende på den enkelte, hvis
blot denne bliver bevidst om relationernes eksistens (Bourdieu 1997b:47f.). 
 
Det problematiske kapitalbegreb – en ontologi der griber forstyrrende ind?
Bourdieus objektkonstruktion er bygget op omkring feltbegrebet, hvormed agenternes
positioner objektiveres. Det organiserende princip for positionens placering i feltet er kapital,
idet den anerkendte kapital som den enkelte agent besidder, bestemmer positionen i feltet.
Vi mener ikke Bourdieu klargør, hvorvidt kapital har en epistemologisk karakter, altså er et
hjælpebegreb for forskeren eller om det har en ontologisk eksistens i det sociale? Bourdieu
skriver fx: ”Hvordan kan man således begribe disse objektive relationer, som ikke kan
reduceres til de interaktioner inden for hvilke de manifesteres? Disse objektive relationer er
relationer mellem positionerne, som er besat i fordelingen af ressourcer, som er eller vil
blive aktive [...] i konkurrencen om tilegnelsen af de sjældne goder, som dette sociale
univers er locus for”. (Bourdieu i Callewaert 1994:57). Her virker det umiddelbart som om
Bourdieu giver begrebet kapital, forstået som ressourcer, status som noget ontologisk
eksisterende. Denne uklarhed om kapitalbegrebet adskiller sig for os at se fra resten af
Bourdieus epistemologi, hvor han mere eksplicit gør opmærksom på hvilken status hans
begreber (fx felt eller habitus) har.
Opsummerende kan det fastslås, at hvis man i sin vurdering går ud fra en forestilling om, at
subjektivistiske og objektivistiske elementer nødvendigvis skal tildeles lige stor vægt i
sociologiens tilgang til studiet af det sociale, må man erkende, at Bourdieu ikke formår at
overskride modsætningen: Det er for os at se tydeligt, at han tildeler den objektivistiske side
størst vægt, idet han i sine teoretiske arbejder de facto fungerer som en bedrevidende
videnskabsmand, der arbejder for at afdække hvad individerne ikke selv kan se – nemlig de
objektivt eksisterende relationer (baseret på kapitalfordelinger). 
 

KONKLUSION
Er Bourdieu i stand til at overskride skellet mellem metodologisk
individualisme og kollektivisme?
Bourdieu mener, at det er en meningsløs øvelse at indplacere ham på denne skala. Vi
tillader os dog at gøre det alligevel, idet vi betragter ham som metodologisk kollektivist –
hvorved vi også må svare nej til spørgsmålet. Dette begrundes med, at de sociologiske
forklaringer hos Bourdieu, i overensstemmelse med principperne for den metodologiske
kollektivsme, går fra de (forklarende) overindividuelt konstituerede objektive relationer som
virker strukturerende på det sociale rum – relationer som kan afdækkes vha. de
epistemologiske værktøjer felt og habitus – og til de (forklarede) praksisformer, som kan
beskrives ved at studere det enkelte individ.
Formår Bourdieu med sin teori om det dobbelt objektiverende brud at
overskride modsætningen subjektivisme-objektivisme indenfor
sociologien?
Hvis man er loyal overfor Bourdieus egne definitioner på, hvad der karakteriserer
henholdsvis subjektivisme og objektivisme, må man konkludere, at operationen lykkes 
Bourdieus epistemologi er helt åbenlyst ikke subjektivistisk, i kraft af bruddet med illusionen
om umiddelbar viden, og efter Bourdieus egen mening er den heller ikke objektivistisk, idet
Bourdieu både inkorporerer et element af forståelsesorientering (i sin habitus-teori) og
indfører en refleksivitet i samfundsvidenskaben (i sin selvobjektiverende feltanalyse), som
tidligere tiders ”alvidende” objektivister såsom Durkheim ikke benyttede sig af.
Men hvis man omvendt skal vurdere Bourdieus forsøg udefra, fx med udgangspunkt i et
ligevægtsprincip som fordrer, at man tildeler de objektivistiske og subjektivistiske aspekter
lige stor forklaringsmæssig tyngde, så må man konkludere, at Bourdieu fejler, idet han alt
andet lige tildeler de objektive relationer langt større betydning for sine sociologiske
forklaringsmodeller end eksempelvis de subjektive hverdagsforståelser.
Desuden mener vi ikke, at Bourdieus fokus på og udførelse af refleksivitet i sin
forskningspraksis i sig selv er nok til at løse det traditionelle problem i objektivismen,
hvorunder forskeren indtager en privilegeret position, hvorfra hun kan gennemskue de
objektive sammenhænge, som agenterne i almindelighed ikke kan se. 
 Side 23 af 25
Endvidere er Bourdieus kapitalbegreb efter vores mening problematisk, idet dets
erkendelsesmæssige status ikke fremstår klart: Er kapital at betragte som et epistemologisk
værktøj (ligesom fx felt eller habitus), eller refererer begrebet til noget reelt eksisterende i
den sociale virkelighed?

PERSPEKTIVERING
Afslutningsvis vil vi nævne nogle mulige diskussioner som ligger i forlængelse af vores
undersøgelse af Bourdieus epistemologiske udgangspunkter. Disse vil kunne danne basis
for en logisk fortsættelse på det projekt vi med ovenstående undersøgelse har søgt at
igangsætte, nemlig en indkredsning af det videnskabsteoretiske grundlag for Bourdieus
teorier.
For det første kunne vi tænke os en mere indgående undersøgelse af karakteren af den
viden, som den refleksive sociolog producerer i sin forskningsmæssige praksis: Er der tale
om sand viden, som ikke blot kan reduceres til at være et produkt af sociale konstruktioner i
et givent felt på et givent historisk tidspunkt; viden som så at sige kan påberåbe sig en
universel sandhedsværdi?
For det andet kunne det i forlængelse af vores analyse af Bourdieus ”objektivistiske arv” fra
sociologer som Durkheim være interessant at se nærmere på, om Bourdieu med sit
relationelle verdenssyn, som han selv hævder at dele med den moderne fysik (Bourdieu i
Callewaert 1994:55), søger at nærme sig et enhedsvidenskabsideal? Vi spørger os selv om
Bourdieus vilje til epistemologiske brobygningsforsøg også kan udstrækkes til at gælde ift.
den ultimative modstilling indenfor videnskaberne – mellem de fortolkende
humanvidenskaber på den ene side og de empirisk-analytiske natur- (og samfunds-)
videnskaber på den anden side? 
 

LITTERATUR
Andersen, Heine 1990: ”Hvad er videnskabsteori og metodelære?”, i Andersen, Heine et al
(red.): Videnskabsteori og metodelære. Introduktion. Frederiksberg C:
Samfundslitteratur.
Bourdieu, Pierre 1997a: Af praktiske grunde. Omkring teorien om menneskelig handlen.
København: Hans Reitzels Forlag.
Bourdieu, Pierre 1997b: Men hvem skabte skaberne? Interviews og forelæsninger.
København: Akademisk Forlag.
Bourdieu, Pierre 2005a: Udkast til en praksisteori. København: Hans Reitzels Forlag.
Bourdieu, Pierre 2005b: Viden om viden og refleksivitet. Forelæsninger på College de
France 2000-2001. København: Hans Reitzels Forlag.
Bourdieu, Pierre 2006: Udkast til en selvanalyse. København: Hans Reitzels Forlag.
Bourdieu, Pierre & Loïc J.D. Wacquant 1996: Refleksiv sociologi. Mål og midler.
København: Hans Reitzels Forlag.
Callewaert, Staf, Martin Munk, Morten Nørholm og Karin Anna Petersen 1994: Pierre
Bourdieu. Centrale tekster inden for sociologi og kulturteori. København: Akademisk
Forlag.
Fuglsang, Lars 2004: ”Introduktion”, i Fuglsang, Lars og Poul Bitsch Olsen:
Videnskabsteori. På tværs af fagkulturer og paradigmer i samfundsvidenskaberne.
Frederiksberg C: Roskilde Universitetsforlag: 7-30.
Gilje, Nils & Harald Grimen 2002: Samfundsvidenskabernes forudsætniger. Indføring i
samfundsvidenskabernes videnskabsfilosofi. København: Hans Reitzels Forlag. 
 Side 25 af 25
Guneriussen, Willy: ”Emile Durkheim”, i Andersen, Heine & Lars Bo Kaspersen 2005:
Klassisk og nyere samfundsteori. København: Hans Reitzels Forlag.
Jenkins, Richard 1992: Pierre Bourdieu. London: Routledge.
Rasborg, Klaus 2004: ”Socialkonstruktivismer i klassisk og moderne sociologi”, i Fuglsang,
Lars og Poul Bitsch Olsen: Videnskabsteori. På tværs af fagkulturer og paradigmer i
samfundsvidenskaberne. Frederiksberg C: Roskilde Universitetsforlag: 349-385.
Rendtorff, Jakob Dahl 2004: ”Fænomenologien og dens betydning”, i Fuglsang, Lars og
Poul Bitsch Olsen: Videnskabsteori. På tværs af fagkulturer og paradigmer i
samfundsvidenskaberne. Frederiksberg C: Roskilde Universitetsforlag: 277-306.
Schütz, Alfred 1975: ”Common-sensetolkning og videnskabelig tolkning af menneskelig
handling”, i Hverdagens sociologi. København: Hans Reitzels Forlag: 20-59.
Østerberg, Dag 2002: Emile Durkheim og hans teorier om samfundet. København: Hans
Reitzels Forlag. 


Med socialkonstruktivismens indtog i samfundsvidenskaben, og måske særligt sociologien, 
gik objektivitetsbegrebet fra at være garant for god videnskabelig praksis til at blive beskyldt 
for ukritisk at legitimere den herskende samfundsorden. I socialkonstruktivismens iver efter 
at dekonstruere, påpegede flere kritikere dog en fare for en dekonstruktion af selve 
videnskaben og dermed muligheden for en potent samfundskritik. Den feministiske 
videnskabsteoretiker Donna Haraway skriver for eksempel følgende om en radikal 
objektivitetsfornægtende socialkonstruktivisme: 
”I, and others, started out wanting a strong tool for deconstructing the truth claims of hostile 
science […], and we end up with a kind of epistemological electro;shock therapy, which far from 
ushering us into the high stakes tables of the game of contesting public truth, lays us out on the 
table with self;induced multiple personality disorder” (Haraway 1991:186)
Afvisningen af objektiviteten ender altså ifølge Haraway med at blive en hæmsko nærmere 
end et våben, i det emancipatoriske, samfundskritiske projekt. Også kritisk realisme ønsker at 
bevare nogle af socialkonstruktivismens kritiske indsigter og samtidig rodfæste videnskaben i 
en reel virkelighed, hvorfra en samfundskritik er mulig. Både feministisk standpunktsteori og 
kritisk realisme leverer på denne baggrund bud på en ny objektivitetsforståelse i 
samfundsvidenskaben, der evner at understøtte et kritisk potentiale. Med udgangspunkt i 
disse har vi formuleret følgende problem for vores undersøgelse:
Problemformulering
Hvordan genaktualiserer feministisk standspunktsteori og kritisk realisme et 
objektivitetsbegreb efter den radikale socialkonstruktivismes stærke kritik af objektivitet?
Hvilke muligheder og begrænsninger ligger der i henholdsvis den radikale 
socialkonstruktivismes, henholdsvis de to nye objektivitetsforståelser, og hvilke muligheder 
giver de for at bedrive samfundskritisk videnskab?

Valg-af-teoretikere
Vi har valgt at anvende Michel Foucault som repræsentant for en radikal 
socialkonstruktivistisk retning. Med radikal socialkonstruktivistisk menes, at man både
forstår  det epistemologiske og ontologiske som konstrueret, hvilket vi senere vil 
argumentere for, at Foucault gør. Han har dog ikke selv erklæret at tilhøre denne retning
(Collin 2003:80). Vi har valgt at inddrage Donna Haraway som feministisk 
standpunktsteoretiker, idet hun er inspireret af Foucault, men samtidig tilskriver materialitet 
og objektivitet stor betydning (Lykke 2008:95). Kritisk realisme vil blive belyst gennem Roy 
Bhaskar. Kritisk realisme favner både natur Y og socialvidenskab, men pointerne i 
nærværende opgave vil alene henvise til det, der er relevant for socialvidenskaben (Bhaskar 
1989:67).

Læsevejledning
I opgaven holder vi nærværende teorier op imod en klassisk objektivitetsbegreb, som vi 
derfor lægger ud med at definere. Dernæst vil vi redegøre for Foucaults ontologiske og 
epistemologiske antagelser, der afskriver muligheden for en objektiv videnskab. Herefter vil 
vi redegøre for henholdsvis Haraway og Bhaskars  ontologiske og epistemologiske antagelser, 
samt hvordan disse åbner op for en genaktualisering af objektivitet i videnskaben. 
Med udgangspunkt i de to nye objektivitetsforståelser Haraway og Bhaskar 
fremsætter, vil vi analysere og diskutere hvorvidt og hvordan disse adskiller sig fra det
klassiske objektivitetsbegreb Y først med udgangspunkt i en kritik påpeget af Foucault, 
derefter med udgangspunkt i, hvordan Haraway og  Bhaskars objektivitetsforståelser kan 
kritisere hverandre. Slutteligt vil vi diskutere og vurdere det kritiske potentiale i henholdsvis 
Foucaults antividenskab og Bhaskar samt Haraways videnskab. Dette følges op af en 
diskussion af det kritiske potentiale i henholdsvis Haraway og Bhaskars videnskabelige 
samfundskritiske potentiale. 

Begrebsafklaring – klassisk-objektivitet
Når vi i opgaven henviser til en klassiske objektivitetsforståelse, lægger vi os op ad den 
definition, man kan finde i Sociologisk Leksikon. Begrebet er her defineret ud fra to kriterier: 
Første kriterie er en ontologisk antagelse om, at objektet har en subjektYuafhængig eksistens. 
Dette vil vi fremover forstå som ontologisk realisme. Andet kriterie er en epistemologisk 
antagelse om, at man skal kunne erkende objektet, som det reelt er. Denne klassiske 
objektivitetsforståelse findes blandt andet i store dele af positivismen (Andersen 2011:466).
FOUCAULTS OBJEKTIVITETSFORSTÅELSE
I nedenstående vil vi redegøre for Foucaults ontologiske og epistemologiske antagelser, og 
hvordan han på baggrund af disse ser på videnskaben. 
Som vi har defineret  ontologisk realisme, skal objekter have en 
subjektuafhængig eksistens. Dette gør sig, ifølge Foucault selv, ikke gældende for de objekter,
han beskæftiger sig med. For eksempel skriver han følgende om objektet seksualitet:
”Seksualiteten er navnet man kan hæfte på et historisk dispositiv: ikke en nedenfra kommende 
realitet, som magtudøvelsen vanskeligt for greb om – men et stort netværk, på hvis overflade 
stimuleringen af kroppen, intensiveringen af lystfølelserne […] – alt sammen kombineres 
igennem omfattende viden; og magtstrategier” (Kristensen 1987:161). 
Seksualiteten, som et eksempel på et samfundsmæssigt objekt, skal altså ikke forstås som 
rodfæstet i en realitet eller noget essentielt seksuelt. Det er et historisk kontingent dispositiv, 
som er skabt af og kan formes af diskurser. Endvidere argumenterer Foucault for, at 
seksualiteten først opstår med ”opdagelsen” og italesættelsen af den i victorianismen (Collin
2003:85). Seksualiteten som objekt kan altså på ingen måde siges at være subjektuafhængig. 
Foucault accepterer dermed ikke en ontologisk realisme i forhold til hans 
undersøgelsesobjekter. Han kan derimod i høj grad tolkes som ontologisk konstruktivist, idet
diskurserne konstruerer verden.
Med dette skal ikke forstås, at Foucault er uenig i, at der eksisterer en materiel 
prædiskursiv virkelighed uafhængigt af vores erkendelse af den. Han retter dog 
opmærksomheden mod, at disse materialiteter skal ses som en blank side, der er tilskrevet 
mening gennem diskurserne, og derfor ikke har nogen relevans uden for disse (Collin
2003:87).
Dette leder over til Foucaults epistemologiske antagelser om, at vi kun kan 
erkende inden for epistemer. Epistemerne udgøres af diskurser, og vi kan dermed ikke forstå 
verden udenfor diskurserne (Bertilsson 1998:33). Samtidig forstår Foucault disse diskurser 
som magtudøvelsens redskab. Viden bliver altså hos Foucault først og fremmest et udtryk for 
magt (Foucault 1980:107). Videnskaben er udtryk for de erkendelser, den herskende diskurs 
gennem historien har anerkendt og defineret som legitim viden, og den adskiller sig altså kun 
magtmæssigt fra andre typer viden. Dermed dekonstruerer Foucault fuldstændig begrebet om 
viden og videnskab. Det har ikke noget at gøre med sandhed eller ”den virkelige verden”, og 
idéen om en objektiv videnskab undermineres dermed hos Foucault (Foucault 1980:83f).
For Foucault ligger der dermed hverken et potentiale for at nærme sig en rigtig 
beskrivelse af virkeligheden eller et emancipatorisk potentiale i videnskaben. Det eneste 
emancipatoriske alternativ er at bedrive antividenskab. Med antividenskab mener Foucault 
genealogiske undersøgelser af begrebers historiske, diskursive opståen og udvikling. Disse 
undersøgelser er en fremgraven af underkendt og undertrykt viden, der kommer ”nedefra”. 
Med genealogierne udfordres de herskende definitioner af begreber, idet de bliver afsløret 
som kontingente frem for naturlige (Foucault 1980:82Y86). Foucault påpeger desuden 
vigtigheden af, at antividenskab forbliver antividenskab. Indlemmes og anerkendes 
antividenskab i den herskende diskurs videnskabsforståelse, mister den sit kritiske potentiale 
og risikerer at bidrage til reproduktionen de herskende diskurser. Antividenskaben er da 
hensat til en evig dekonstruktion af herskende diskurser (Foucault 1980:86f). 
Foucault afskriver altså ideen om, at objektivitet kan gøre  sig gældende, da han 
både forstår det ontologiske og det epistemologiske som sociale konstruktioner. Han 
fremhæver, hvordan videnskab blot er en repræsentation af samfundets herskende diskurser, 
hvorfor disse må udfordres af antividenskab i form af genealogier. 

HARAWAYS-OBJEKTIVITETSFORSTÅELSE
Haraway trækker på mange af Foucaults begreber om diskurser og genealogier. Men Haraway 
retter også en skarp kritik mod den radikale socialkonstruktivismes afvisning af en reel 
virkelighed og muligheden for objektivitet i erkendelsen (Haraway 1991:187).
Haraways ontologi skal dog forstås i perspektiv af et opgør med alle klassiske 
dikotomier i videnskabsfilosofien, herunder natur/kultur og subjekt/objekt (Højgaard i 
Søndergaard 2007:270). Der er dermed på ingen måde tale om en venden tilbage til 
positivismens realisme begreb, hvor grænsen mellem subjekt og objekt er klart adskilt, men 
derimod en insisteren på at virkelige objekter består af både materielle fakticiteter og de 
betydninger, vi subjektivt tilskriver objekterne gennem vores diskursive praksisser. Disse
bliver i objekterne flettet sammen til et netværk, hvori begge slags komponenter er til stede. 
Hendes begreb for denne sammensmeltning er ”materieltYsemiotisk”, og hun bruger blandt 
andet dette begreb til at beskrive menneskekroppen. Hos Haraway er virkeligheden altså altid 
konstitueret både af det materielle og af kontingente diskurser. En anden vigtig pointe hos 
Haraway er, at objekter altid samtidig er aktører og dermed bidrager aktivt i 
vidensproduktionen om dem (Haraway 1994:83; Haraway 1991:196). Med dette tager 
Haraway afstand fra en radikal socialkonstruktivistisk videnskabssociologi, i hvilken 
videnskab kan reduceres til at være diskurser og magtforskydninger, og hvor videnskabens 
objekter ikke eksisterer uden for disse diskurser (Haraway 1991:184f). 
Haraway genindfører dermed realismen som en del af sin ontologi, men det er 
særligt i hendes epistemologi, at hun skaber rum for objektivitet. Haraway kalder den illusion,
der ligger i det klassiske objektivitetsbegreb, at man kan ”se” fra en neutral, uskyldig position, 
for ”gudetricket”.  Gudetricket er det påståede blik fra ”intetsted”. Denne påståede magt til at 
”se uden at blive set” kommer af, at man underkender subjektet og objektets sammenfletning, 
og dermed tror på, at man kan erkende et objekt udenfor sin subjektivitet. Det blik, der på 
denne måde kan påstå at være neutralt, er altid det, der indfanger de herskende forståelser af 
verden og dermed ikke er markeret som anderledes. Dermed er det det dominerende, 
umarkerede blik,  d.v.s. det mandlige, hvide (o.s.v.), der på denne måde forklædes som et 
objektivt, universelt syn. Haraway kritiserer også relativisme for at være en version af 
gudetricket, idet relativisme blot er en anden måde at undlade at forholde sig til sin egen 
position og subjektivitet. Hvor den påståede subjektuafhængige, objektive, universelle teori 
gør den fejl at erkende fra ”intetYsted”, gør relativismen sig skyld i at påstå at kunne se fra
”alle steder” (Haraway 1991:189). 
I modsætning til ovenstående formulerer Haraway sin egen
objektivitetsforståelse som ”Feminist objectivity means quite simply situated knowledges,”
(Haraway 1991:188). Det er altså netop ved at inddrage subjektets position, at viden bliver 
objektiv. Vi opnår således kun objektivitet, når vi rent faktisk vedkender os den position,
hvorfra vi producerer viden. Det betyder også, at viden altid er partiel. Man kan ikke erkende 
hele verden fra sin position, men det samlede billede må derimod stykkes sammen i et 
netværk af partielle syn. At vedkende sig sin position er også at tage ansvar for den viden,
man producerer og dermed at gøre sig selv åben for kritik. Objektiviteten opnås idet, den 
producerede viden dermed hele tiden kan udfordres og forhandles (Haraway 1991:195f). 
En særlig position er dog ifølge Haraway særligt frugtbar at producere videnskab 
fra, nemlig den marginaliserede. Fordi de marginaliserede netop ikke ”ser” som de 
dominerende, udfordrer de den viden, som de dominerende skaber under brug af gudetricket. 
Viden fra marginaliserede positioner er ikke objektiv, fordi den rummer universelle 
sandheder, men netop fordi den gør det så tydeligt som muligt, at al viden rummer fortolkning 
og er partiel. I den anden ende af spektret mener hun, at der kun er en position, hvorfra det er 
umuligt at bedrive objektiv videnskab, nemlig den dominerende og dermed umarkerede og 
usynlige position (Haraway 1991:191Y193). Denne lidt bastante udmelding nuanceres dog 
noget, når man ser, hvordan hun definerer ”position”. Man behøver nemlig ikke at ”være” en 
position for at kunne indtage den. Haraway skriver: ”A scientific knower seeks the subject 
position not of identity but of objectivity; that is partial connection” (1991:193). Med dette 
mener hun, at videnskabskvinden, qua sit mangefacetterede og selvmodsigende selv og 
gennem en passioneret løsrivelse fra sin egen position, har mulighed for at se fra positioner, 
som hun ikke nødvendigvis indtager ”naturligt” (Haraway 1991:193).
Haraway mener altså, at den eneste måde videnskaben kan komme tættere på en 
rigtig opfattelse af virkeligheden er gennem et netværk af mange partielle, modsætningsfyldte 
og subjektive erkendelser (Haraway 1991:194, 196). Med denne form for videnskab mener 
hun desuden at skabe et mere stabilt fundament for en kritik, med hvilken man både kan 
udfordre de herskende diskurser i samfundet og samtidig komme ”et andet sted hen”. Dette 
”andet sted” er et Science FictionYsted, hvor alt er anderledes, og hendes gentagne 
italesættelse af det viser, at hun ikke ser sig tilfreds med at dekonstruere, men også vil 
opbygge verden som et nyt og bedre sted (Højgaard i Søndergaard 2007:269; Haraway i 
Søndergaard 2007:306).
Haraway kombinerer altså det materielle og det diskursive, subjektet og objektet 
i sin ontologi. Hun skaber samtidig et nyt objektivitetsbegreb, hvor situeret, partiel viden er 
nøgleordet, og hun fremhæver den marginaliserede position som særligt priveligeret at 
erkende fra. Med udgangspunkt i dette nye objektivitetsbegreb vil hun gøre det muligt for 
videnskaben, ikke blot at dekonstruere, men at pege på, at verden kan blive ”et andet sted”.
BHASKARS-OBJEKTIVITETSFORSTÅELSE
Nedenstående afsnit vil først belyse kritisk realismes sociale ontologi og herefter dens 
epistemologiske antagelser og de muligheder og begrænsninger for at bedrive objektiv 
samfundsvidenskab og i forlængelse heraf samfundskritik, disse medfører. 
En central antagelse i Bhaskars ontologi er, at virkeligheden består af tre 
domæner; Det  empiriske, det faktiske og det virkelige. Det empiriske domæne indbefatter 
vores erfaringer og observationer, mens det faktiske domæne indbefatter summen af alle 
fænomener og begivenheder, der kan observeres og erfares. De har altså det fællestræk at 
deres indhold er observerbart. Det virkelige domæne indbefatter derimod de strukturer og 
mekanismer1, der ikke kan observeres, men som kausalt påvirker fænomener og 
begivenheder på det faktiske og empiriske plan. Det er strukturerne og mekanismerne på det 
virkelige domæne, som ifølge Bhaskar skal være objekter for videnskaben (BuchYHansen og 
Nielsen 2005:24f). Om et objekt kan observeres er dermed ikke et udtømmende kriterie for,
hvorvidt noget er virkeligt. Bhaskars definerer derimod, om et objekt er virkeligt ud fra et 
kausalt kriterie. Det kausale kriterie er opfyldt, hvis objektet kan skabe forandringer i 
materielle ting, hvilket betyder, at ikkeYobserverbare mekanismer som for eksempel 
tyngdekraften i naturvidenskaben eller kapitalismen i økonomisk videnskab i høj grad er 
virkelige (Bhaskar 1989:69f, 81). 
                                                       
I det følgende vil strukturer og mekanismer vil blive anvendt som synonymer
Strukturerne på det virkelige domæne skal forstås som et dybt, underliggende 
netværk af mekanismer, der eksisterer forud for det enkelte individs eksistens, og dermed 
indvirker på individers sociale aktivitet som et objektivt fænomen (BuchYHansen & Nielsen
2005:52). Der er altså tale om immaterielle objekter, der skal forstås som relationer mellem 
individer og relationen mellem disse relationer.  Gennem den sociale aktivitet reproducerer 
og transformerer individerne strukturerne, uden at man dog som i socialkonstruktivismen 
kan sige, at de konstruerer dem (Bhaskar 1989:71, 78).  Denne forståelse hænger sammen 
med, at Bhaskar understreger adskillelsen mellem aktør/subjekt og struktur/objekt. Selvom 
disse påvirker hinanden, kan man ikke reducere hverken individer til sociale strukturer eller 
sociale strukturer til summen af individer (Bhaskar 1989:76). Det skal dog understreges, at 
Bhaskar ikke med dette mener, at sociale strukturer kan eksistere uden en vedvarende,
reproducerende social aktivitet. Han mener dog ikke, at dette er uforeneligt med deres 
selvstændige eksistens (Bhaskar 1989:79). 
Bhaskars ontologiske inddeling af virkeligheden i domæner skaber nogle 
epistemologiske begrænsninger. Da vi ikke kan observere de mekanismer, der eksisterer på 
det virkelige domæne, er den ontologiske virkelighed ikke tilgængelig for os. Dette kalder 
Bhaskar for det ontologiske gap. Vi kan dog observere effekterne af disse mekanismer på det 
empiriske og faktiske domæne. Selvom vi aldrig opnår fuld viden om virkeligheden, kan vi 
gennem observationer af dens effekter nærme os den (Bhaskar 1989:68f). 
Et særligt epistemologisk problem for socialvidenskaberne er, at 
undersøgelsesgenstanden aldrig kan isoleres, men at dens effekter altid kun kan observeres i 
et åbent system (samfundet). Man kan dermed ikke sikre sig, at den effekt man observerer, 
rent faktisk er den isolerede effekt af netop den mekanisme, man interesserer sig for, idet 
andre mekanismer altid kan have spillet ind (Bhaskar 1989:83f).
Når der bedrives videnskab vil der ifølge Bhaskar altid implicit være en kritik af 
tidligere koncepter samt et samfundsmæssigt forandringsperspektiv (Bhaskar 1989:87). 
Dette normative element er ikke et problem for Bhaskar. Derimod er det en pointe ved 
videnskaben at bevirke til en emancipation fra determinerende undertrykkende strukturer, 
gennem aktivt at kombinere samfundsvidenskab og politik. Videnskaben bør kritisere 
undertrykkende strukturer og falske forestillinger, hvorfor videnskaben har et politisk ansvar 
(BuchYHansen og Nielsen 2005:66). I dette ligger der yderligere at han afviser forestillingen 
om en værdineutral videnskab (Bhaskar 1989:87).
Bhaskar lægger sig altså tæt op ad det første kriterie i den klassiske 
objektivitetsforståelse, idet han mener, at subjekt og objekt er klart adskilte. Med det 
ontologiske gap afviser han dog det andet kriterie, at virkeligheden også kan erkendes, som 
den er. Selvom han mener, at vi kan nærme os en objektiv erkendelse af virkeligheden, ville 
det derfor være forkert at sige, at han mener, man kan bedrive reelt objektiv videnskab. Når vi 
fremover omtaler hans objektivitetsforståelse, mener vi altså ikke, at han abonnerer på 
objektiviteten, men at han har objektivistiske elementer i sin teori. Bhaskars mener i den 
grad, at hans videnskabsteori muliggør en samfundskritik, idet teorier om underliggende 
strukturer altid vil rumme en kritik af tidligere forestillinger. 
DE-”NYE”-FORSTÅELSER AF-OBJEKTIVTIVITET
Hvorvidt henholdsvis Haraway og Bhaskar formår at genaktualisere objektivitet, uden at falde 
tilbage til en klassisk forståelse af begrebet, diskuteres ved hjælp af Foucault i de to 
nedenstående afsnit. Derefter vil vi sammenligne Bhaskhar og Haraways 
objektivitetsbegreber og diskutere, hvorvidt de egentlig kan regnes som objektive.
Er-Haraways-objektivitet-anderledes-end-den-klassiske?
Når Haraway står fast på, at en ikkeYkonstrueret virkelighed gør sig gældende og har 
betydning for det sociale, ligger det ligefor at spørge, om hun med sin ontologi overhovedet 
kommer videre end positivismen. Selvom hun også tilskriver diskurserne stor betydning, vil 
henvisningen til fænomeners realitet med Foucault kunne kritiseres for en form for 
essentialisme, der i sidste ende kan naturalisere de sandheder, der egentlig blot er diskursivt 
konstruerede. 
Man kan dog argumentere for, at Haraway i hendes epistemologi kommer 
udenom denne fare. Hun accepterer kun videnskab, som kommer fra den markerede, 
marginaliserede position og  dermed altid udfordrer den herskende diskurs. Desuden 
anerkender hun, at al viden er partiel, og dermed ikke kan sige noget universelt om 
virkeligheden. Dermed mener hun at undgå det gudetrick, som hun anklager den klassiske 
objektivisme for. Vi vil altså argumentere for, at hun formår at fastholde et realismebegreb 
uden at falde tilbage til en ukritisk positivistisk videnskabsteori.
Er-Bhaskars-objektivitetsforståelse-anderledes-end-den-klassiske?
Når Bhaskar beskriver samfundet som et netværk af kontingente, historiske strukturer og 
mekanismer minder det tilnærmelsesvist om Foucaults definition af historisk, kontingente 
diskurser og institutioner. Bhaskar går dog skridtet videre end Foucault, idet han tilskriver 
mekanismerne en objektiv eksistens udenfor subjektets erkendelse af dem.
Foucault kan kritisere Bhaskar for begå samme ”fejl” som Haraway og
naturalisere magtens vidensdiskurser. Hos Bhaskar ligger faren dog ikke, som hos Haraway, i 
at tilskrive materialiteten en betydning for det sociale, men derimod i at tilskrive imaterielle 
sociale objekter, defineret som relationer, en objektiv eksistens. Med Foucault kan dette 
næsten ikke undgås at blive tolket som en videnskabelig legitimering af de herskende 
diskurser og institutioner. 
Bhaskar vil dog ikke på baggrund af hans ontologi acceptere anklagen om, at 
hans videnskabsteori bidrager til en legitimering af herskende diskurser. Dette skyldes, at 
man ikke på et epistemologisk plan kan afgøre hvad, der er de virkelige strukturer, og dermed 
heller ikke kan påberåbe sig retten til at definere sandt og usandt. 
Fælles for Haraway og Bhaskar kan det siges, at Foucault vil gå dem på klingen 
for at have en positivistlignende ontologi. Der kan dog argumenteres for, at begge undgår at 
falde i positivismefælden, idet deres epistemologier sofistikerer deres ontologiske forståelser 
af virkeligheden. 
Objektivitet-– to-modstridende-forståelser
Både Haraway og Bhaskar formulerer altså en ny objektivitetsforståelse, men de objektive 
elementer ligger i forskellige dele af deres teori og adskiller sig på centrale punkter fra 
hinanden. Med udgangspunkt i de to kriterier for en klassisk objektivitetsforståelse vil vi 
sammenligne og diskutere de to teoretikeres forskellige objektivitetsforståelser. 

Haraway og Bhaskars forholder sig meget forskelligt til det første 
objektivitetskriterie, altså adskillelsen mellem subjekt og objekt. Et grundelement i Haraways 
ontologi er at subjekt og objekt er uadskilleligt. Objektivitet opnås da ikke ved en ”påstået” 
adskillelse af subjektet fra objektet, men i stedet ved sammensmeltningen og netop ved aktiv 
inddragelse af subjektiviteten i erkendelsen. Med den klassiske forståelse kan man altså 
argumentere for, at Haraways videnskabsteori er uforenelig med et objektivitetsbegreb. En 
sådan kritik kan dog ikke accepteres på Haraways præmisser, da hendes projekt ikke er at 
revidere det gamle objektivitetsbegreb, men i stedet at skabe et helt nyt.
Bhaskar problematiserer dog sammensmeltningen af subjekt og objekt, idet 
objektets – de sociale strukturers – præYeksistens forud for subjektet ignoreres. Haraway kan 
altså kritiseres for at overse disse præYeksistenser og dermed reducere sociale strukturer til 
individer og omvendt individer til sociale strukturer. Ifølge Bhaskar er det kun ved 
anerkendelsen af objekt og subjekts dialektiske modsætninger, at vi kan forstå objektet som 
en realitet (1989:75f). Bhaskar opfylder altså, i modsætning til Haraway, det første kriterie i 
den klassiske objektivitetsforståelse.
Bhaskar afviser til gengæld det andet kriterie. Bhaskar afskriver nemlig 
muligheden for at bedrive fuldstændig objektiv videnskab, idet det empiriske domæne ikke 
kan oversættes direkte til det virkelige, og at virkeligheden derfor aldrig er helt tilgængelig for 
os. Hvis man ikke tager højde for dette, og kun anerkender observerbare fænomener og 
sanseerfaringer som virkelige, overser man ifølge Bhaskar det ontologiske gap.
Haraway ligger i forhold til det andet kriterie mere i tråd med en klassisk 
objektivitetsforståelse. Virkeligheden erkendes subjektivt, men eftersom denne subjektivitet 
er en del af virkeligheden, kan man argumentere for, at det netop er at erkende virkeligheden,
som den er. Et retvisende billede af virkeligheden kan dermed skabes ved at skabe et netværk 
af subjektiv, partiel viden fra forskellige positioner. Bhaskar vil dog ikke kunne acceptere 
dette som objektivt, idet Haraway med dette reducerer ontologien til det, der kan erkendes og 
dermed overser det ontologiske gap.
Haraway står heller ikke på nogen måde ukritisk overfor Bhaskars epistemologi. 
Den største trussel mod objektivitet hos Haraway er gudeYtricket, og Bhaskar kan anklages for 
at begå dette, idet han undlader at inddrage subjektets position aktivt i vidensproduktionen, 
Når videnskaben ikke er situeret, vil den position den udspringer af, sandsynligvis en 
dominerende, være skjult og dermed blive legitimeret som neutral. Til Bhaskars forsvar er 
han i det mindste opmærksom på, at vi ikke kan bedrive videnskab uden subjektive værdier. 
Han har dog ikke fokus på, hvordan dette skal inkorporeres i epistemologien, og han skelner 
heller ikke som Haraway mellem forskellige positioners muligheder for erkendelse.
Haraway kan dog også beskyldes for at lave selvsamme gudetrick, som hun 
forsøger at undgå med hendes objektivitetsbegreb . Hendes differentiering af positioners 
potentiale kan antydes at være problematisk, da hun hævder, at den marginaliserede position 
har en særligt privilegeret adgang til at erkende virkeligheden. På denne måde tilskriver hun 
den marginaliserede position en form for gudeYblik. Dette kan dog til dels forsvares med, at 
hun holder fast på, at den producerede viden altid kan blive kritiseret, netop fordi den 
kommer fra en markeret position, mens viden fra en umarkeret og dermed usynlig position 
ikke kan ansvarliggøres. 
Man kan argumentere for, at Bhaskar, netop fordi han forsøger at fastholde 
halvdelen og forkaster den anden halvdel af det klassiske objektivitetsbegreb, ender med en 
mindre sikker insisteren på objektiviteten end Haraway. Han mener dog stadig, at vi kan 
nærme os den objektive virkelighed gennem videnskaben. Med Haraways nye 
objektivitetsbegreb kan hun til gengæld sige, at reelt objektive, videnskabelige erkendelser er 
mulige, og hun abonnerer på den måde i højere grad på objektiviteten end Bhaskar.
DET-KRITISKE-POTENTIALE
Både Haraway, Bhaskar og Foucault har et overordnet samfundskritisk projekt som afsæt for 
deres videnskabelige virke (BuchYHansen og Nielsen 2005:66; Haraway i Søndergaard 
2007:306; Foucault 1980:84). Deres forskellige objektivitetsforståelser giver forskellige 
muligheder for at nærme sig virkeligheden videnskabeligt. Dette stiller de tre teoretikere 
meget forskelligt i forhold til at bedrive samfundskritik med deres (antiY) 
videnskabsprojekter. Vi vil først diskutere og vurdere muligheder for og værdien af 
samfundskritik, der ligger henholdsvis i videnskaben og antividenskaben. Derefter vil vi 
diskutere de forskellige kritiske muligheder, der ligger indenfor de videnskabens rammer hos 
Haraway og Bhaskar.

Videnskab-eller-antividenskab?
Foucault henviser til, at de herskende diskurser kun kan kritiseres og dermed udfordres 
gennem antividenskab, idet videnskaben i hans optik altid vil være et magtmiddel. Dette 
stiller altså Foucault tilbage uden mulighed for selv at bedrive samfundskritik inden for
videnskabens felt. Foucault forsøger med antividenskaben at fastholde muligheden for potent 
samfundskritik. Vi vil dog argumentere for, at denne antividenskab har store begrænsninger, 
idet den udelukkende har potentiale for dekonstruktion. Desuden  vil en samfundskritiker,
der følger hans forskrifter, altid være hensat til at dekonstruere og vil desuden altid være på 
flugt fra faren for selv at tale magtens diskurs.
Både Bhaskar og Haraway fastholder dele af socialkonstruktivistismens kritiske, 
dekonstruktivistiske elementer, men de insisterer samtidig på, at samfundskritik kan finde 
sted inden for videnskabens rammer. 
Når Foucault holder på at bedrive antividenskab, vil Haraway kunne kritisere 
ham for ikke at stå tilstrækkelig på mål, for den kritik han fremsætter. Haraway selv vil skabe 
nye rammer for objektiv videnskab, under hvilke det er muligt at bedrive kritik. Idet hun 
vedkender sig at bedrive videnskab, vil hun altid kunne drages til ansvar for den 
samfundskritik, hun fremfører. Foucault derimod vil aldrig kunne kritiseres på et 
videnskabeligt grundlag, idet han ikke identificerer sin vidensproduktion som videnskab.
I forlængelse af ovenstående kritik kan Foucault, i lyset af Haraway, kritiseres 
for at lave en relativistisk version af gudetricket, der problematiserer Foucaults kritiske 
potentiale. Foucault påpeger at viden skal komme ”nedefra”, fra undertrykte. Man kan ud fra 
dette tolke, at han påberåber sig retten til i sine genealogier at tale på vegne af ”nedefra”. Dog 
tillægger han ikke den specifikke position yderligere betydning, og han overser samtidig ved 
at tale på vegne af mange positioner, at viden altid er partiel. Dermed begår han gudetricket, 
og bliver dermed endnu engang sat under et kritisk lys.
Haraway vil, i modsætning til Foucault, ikke blot dekonstruere og irritere 
magten, hun vil  et ”andet sted hen” – og dermed tilbyde et alternativ til det bestående. I 
denne forstand kan vi argumentere for, at Haraways samfundskritik har et højere 
ambitionsniveau end Foucaults. I Foucaults optik kan Haraways ”andet sted” dog aldrig være 
andet end en ny potentielt herskende diskurs, noget hans genealogier i hvert fald kan sigte 
efter at undgå. 
Bhaskar vil på samme måde kritisere Foucault for ikke at tage ansvar for det 
kritiske potentiale i sin videnskab, idet videnskabens indbyggede mulighed for kritik også 
medfører et moralsk ansvar. Omvendt vil Bhaskar i den grad kunne kritiseres på Foucaults 
præmisser, idet han, med hans tro på videnskabelig funderet kritik, vil være med til at 
opbygge herskende legitimerende vidensdiskurser.
Både Haraway og Bhaskars videnskab kan altså med Foucault kritiseres for at 
komme til at skabe nye undertrykkende strukturer. Alternativet, at afstå helt fra forsøget på at 
lave kritisk videnskab, begrænser dog muligheden for potent samfundskritik. Vi vil på 
baggrund af ovenstående argumentere for, at der ligger et større kritisk potentiale i at 
fastholde muligheden for samfundskritik indenfor en videnskabelig ramme end i at afskrive al 
videnskab som ubrugelig. Men Haraway og Bhaskars forståelse af videnskabens kritiske
potentiale er meget forskellige.
Det kritiske-potentiale-indenfor-videnskabens-rammer
Når Bhaskar påpeger, at videnskabelig praksis automatisk indeholder henholdsvis kritik af 
tidligere koncepter samt et forandringsmæssigt perspektiv, implicerer han, at al teori har en 
iboende kritisk vinkel. 
Denne tese kan dog sættes i et kritisk lys med Haraways briller. Hvis en teori
altid er kritisk, uagtet den position den udspringer fra, vil teorien i højere grad være en 
strukturskabende teori, fra den umarkerede position, end en egentlig kritisk teori. Når 
Bhaskar i dette kritiseres for at lave gudetricket, er det altså ikke kun en kritik af hans 
manglende objektivitet, men også af  hvordan dette underminerer teoriens kritiske potentiale. 
Videnskab er ifølge Haraway først kritisk videnskab, idet videnskaben bedrives 
fra en markeret position. Dog bevirker Haraways skelnen mellem identitet og position, at det 
er muligt at bedrive kritisk videnskab, selvom forskeren ikke besidder en markeret identitet, 
idet forskeren stadig kan indtage en markeret position. Vi kan herfra argumenterer for, at  
Bhaskar ”begrænser”  videnskabelig kritik til at kunne udspringe fra subjektets egne 
interesser, hvor Haraway åbner muligheden for at udfordre de herskende diskurser fra en 
pluralitet af positioner, der går ”ud over” forskerens egen. 
Vi kan dog stille os undrende overfor Haraways teori om at indtage en anden 
position. Hun mener at man gennem en passioneret løsrivelse, af den position man har 
indtaget i forbindelse med ens identitet, kan indtage en ny position, og dennes måde at 
erkende virkeligheden på. Det kan dog være vanskeligt at forstå muligheden for at fralægge 
sig en position og lære at se samfundet fra en anden. Det sætter om ikke andet store krav til 
forskerens indlevelsesevner og personlige engagement i videnskaben. 
Man kan argumentere for, at Haraways krav til hvordan kritisk videnskab 
bedrives er mere snæver end Bhaskars. Når Bhaskar ikke skelner lige så skarpt som Haraway, 
mellem kritisk og ikke kritisk videnskab, kan man diskutere, om han kommer til at legitimere 
videnskab, der egentlig repræsenterer den herskende diskurs som samfundskritisk. På den 
anden side stiller Haraway store krav, der er svære at indfri, til kritisk videnskab. Dermed kan 
man argumentere for, at hun kommer til at afvise kritisk samfundsvidenskab, med et 
forandrende potentiale, blot fordi den ikke tilfredsstiller hendes høje krav til forskeren. 

KONKLUSION
Foucault afviser idéen om en objektiv videnskab idet han er ontologisk og epistemologisk 
konstruktivist, og dermed hverken mener at virkeligheden har en relevant eksistens udenfor 
diskurserne, eller kan erkendes udenfor disse. Videnskaben vil derfor altid kun kan være en 
repræsentation af de herskende diskurser i samfundet.
Haraway fletter i sin ontologi konstruktivistiske og realistiske elementer sammen, og 
ophæver adskillen mellem objekt og subjekt i den materieltYsemiotiske aktør. Med sit begreb 
om situeret viden åbner hun op for en ny form for objektiv erkendelse. Hun mener at denne 
form for objektivitet kun kan komme fra en markeret og dermed synlig position.
Bhaskar fastholder, i modsætning til Haraway, en ontologisk realisme hvor 
subjekt og objekt er adskillelige. Hans ontologiske adskillelse mellem det virkelige og det 
empiriske domæne, det ontologiske gap gør dog, at vi aldrig kan erkende virkeligheden helt 
objektivt, men blot nærme os forståelsen af den gennem videnskaben. 

Selvom både Bhaskar og Haraway afviser det klassiske objektivitetsbegreb, 
bliver det altså, med deres begreber, muligt for videnskaben at nærme sig en objektiv 
forståelse af virkeligheden.
Med Haraway og Bhaskars insisteren på en reel virkelighed, kan Foucault kritisere dem for at 
videreføre videnskabens tradition for at legitimere de herskende diskurser. Der kan dog 
argumenteres for at begge kommer uden om dette,  idet de på hver sin måde epistemologisk 
nuancerer muligheden for objektiv viden.
Idet Haraway og Bhaskars objektivitetsforståelser er meget forskellige, kan de 
begge kritisere den anden for ikke at være objektiv. Bhaskar finder det problematisk at 
Haraway ikke adskiller subjekt og objekt. Han abonnerer altså på det første kriterie i den 
klassiske objektivitetsforståelse. Haraway vil til gengæld anklage Bhaskar for ikke at være 
objektiv i erkendelsen, idet han ikke situerer det erkendende subjekt i virkeligheden. Man kan 
argumentere for at Bhaskar ender med en mindre sikker insisteren på objektiviteten end 
Haraway. 
Slutteligt har vi argumenteret for at der ligger et større kritisk potentiale i at 
fastholde muligheden for samfundskritik indenfor en videnskabelig ramme end i at afskrive al 
videnskab som ubrugelig. Bhaskar mener i den forbindelse at der altid ligger et kritisk
potentiale i samfundsvidenskaben. Her er Haraway dybt uenig, idet objektiv og dermed 
kritisk videnskab kun kan bedrives fra en markeret position. Haraway og Bhaskar ser altså 
meget forskelligt på kritik, men de formår på hver sin måde og ved hjælp af en ny 
objektivitetsforståelse at bringe det kritiske potentiale tilbage i samfundsvidenskaben.

LITTERATURLISTE
- Andersen, Heine 2011: “objektivitet”, i Larsen og Pedersen (red.): Sociologisk Leksikon. 
København: Hans Reitzels Forlag: 466.
- Bertilsson, Margareta 1998: “Socialkonstruktivisme: Et erkendelsessociologisk 
perspektiv”, Bertilsson, Margareta og Margaretha Järvinen: Socialkonstruktivisme. Bidrag 
til en kritisk diskussion. København: Hans Reitzels Forlag: 17Y40.
- Roy Bhaskar 1989: “On the Possibility of Social Scientific Knowledge and the Limits of 
Naturalism”, in Reclaiming Reality: a critical introduction contemporary philosophy. 
London/New York: Verso: 66Y88. 
- BuchYHansen, Hubert og Peter Nielsen 2005: Kritisk realisme. Frederiksberg: Roskilde 
Universitetsforlag.
- Collin, Finn 2003: “Konstruktivisme”. Frederiksberg: Roskilde Universitetsforlag.
- Foucault, Michel 1980: “Two Lectures”, in Gordon, Colin (ed.): Power/Knowledge. New 
York: Pantheon Books: 78Y92. 
- Haraway, Donna 1991: “Situated Knowledges: The Science Question in Feminism and the 
Privelege of Partial Perspective”, in Simians, Cyborgs and Women. The Reinvention of 
Nature. London: Routledge: 183Y201.
- Haraway, Donna 1994: “A manifesto for cyborgs: Science, Technology and socialist 
feminism in the 1980s”, in Seidman, Steven (ed.): The Postmodern Turn: New Perspectives 
on Social Theory. Cambridge: Cambridge University Press: 82Y118.
- Kristensen, Jens Erik 1987: ”Mennesket mellem viden, magt og subjektivitet”. Grus, nr. 
22/23: 145Y170.
- Lykke, Nina 2008: Kønsforskning – En guide til feministisk teori, metodologi og skrift. 
Frederiksberg: Forlaget Samfundslitteratur.
19
- Søndergaard, Dorthe Marie (red.) 2007: Feministiske tænkere. En tekstsamling. 
København: Hans Reitzels Forlag.

Sociologien har fra dens fødsel været præget af spændingen mellem det teoretiske begrebspar aktør-struktur og de metodiske modsætninger, som henholdsvis den metodologiske individualisme og kollektivisme foreskriver.Hvorvidt der tages udgangspunkt i enkeltindivider eller sociale fænomener, når et sociologisk spørgsmål skal besvares, hænger ofte tæt sammen med synet på samfundets bestanddele og en bestemt idé om, hvordan viden opnås. Ligeledes følger forestillinger om fri vilje vs. strukturel determinisme og positionering ift. andre klassiske dikotomier ofte i kølvandet på individualisme-kollektivisme diskussionen. Det er med andre ord en del af en større disput, som sociologien på den ene eller den anden måde må forholde sig til. Denne opgave vil forsøge at belyse dette stridsemne ud fra en besvarelse af følgende problemstilling:ProblemformuleringHvad er de ontologiske grundantagelser og epistemologiske begrundelser for henholdsvis den metodiske individualisme og den metodiske kollektivisme, og er det meningsfuldt at bedrive enten metodologisk individualisme eller kollektivisme i rendyrket form?Opgavens strukturMin redegørelse for de to modstridende opfattelser vil tage sit udgangspunkt i kapitlet Metodologisk individualisme og kollektivisme fra Nils Gilje og Harald Grimens bog Samfundsvidenskabernes forudsætninger (2002). De to retninger er på ingen måde ubestridte og fremstilles med variationer i andre lærebøger og hos andre teoretikere. Gilje og Grimens fremstilling er dog valgt, eftersom den opstiller et sæt af sammenlignelige begrundelser for begge, der er velegnet som udgangspunkt for forståelse og kritik af de to positioner. For at sætte begreberne ind i konkrete teoretiske kontekster vil jeg benytte Rational Choice Theory (RCT) som eksempel på en metodologisk individualistisk tilgang til sociologien og Durkheims studier af selvmord som eksempel på en metodologisk kollektivistisk tilgang .Efterfølgende vil jeg foretage en kritisk diskussion af de antagelser og begrundelser de to retninger hver især baserer sig på, og opridse hvilke konsekvenser det har, hvis man agter at bedrive enten fuldstændigt metodologisk individualistisk eller kollektivistisk sociologi. Endeligt vil jeg forsøge at give mit bud på, hvordan sociologien skal forholde sig til denne strid.Stridens kerneMetodologisk individualisme (MI) overfor metodologisk kollektivisme (MK) handler helt grundlæggende om ”hvorvidt præmisserne i en forklaring (explanans) skal beskrive enkeltindivider eller sociale fænomener” (Gilje og Grimen 2002:200). I det følgende vil explanandum, dvs. det, der skal forklares, i overensstemmelse med Gilje og Grimens udlægning dække over sociale fænomener, der defineres som det, der opstår, ”når mennesker interagerer” (ibid.: 200).Metodologisk individualismeFor MI går forklaringsretningen fra individer til sociale fænomener (ibid.:205), hvilket betyder, at ”explanans-delen i samfundsvidenskabelige forklaringer kun må indeholde påstande om enkeltindivider og de situationer, enkeltindividerne handler i” (ibid.: 206). Henvisninger til andre præmisser godtages ikke.Gilje og Grimen opstiller fire begrundelser for MI. Hvor begrundelse 1 lidt vagt bygger på en henvisning til ”mange forskere”, er begrundelse 2 og 3 direkte hentet hos den britiske filosof J.W.N. Watkins, mens begrundelse 4 tager sit udgangspunkt i den amerikanske sociolog George C. Homans:1) Mange forskere har påpeget det problematiske i at tilskrive sociale fænomener som stat, kapitalisme mv. menneskelige egenskaber, der gør dem i stand til at tænke, reflektere og handle selvstændigt. På den måde udstyres sociale fænomener med egenskaber, som forskerne mener, kun enkeltindivider kan besidde. Metodologisk individualisme ses af disse forskere som et demarkationsværn mod såkaldte ikke-falsificerbare forklaringer og således som en metode, der adskiller den reelle videnskab fra pseudovidenskaben (ibid.:211-212).2) Sociale fænomener eksisterer ikke uafhængigt af de mennesker, der har skabt dem. Forsvinder holdninger og opfattelser om sociale fænomener fra de individuelle mennesker, forsvinder også de sociale fænomener i sig selv: ”Hvis vi adskiller de holdninger, som funktionærer, butiksindehavere, husmødre og andre har til rationeringsmærker, står vi tilbage med papirlapper, siger Watkins” (ibid.:212).3) For at forstå et socialt fænomen må man tage udgangspunkt i den viden, man kan aflede fra observation og analyse af konkrete individer. Argumentet er, at sociale fænomener ikke er umiddelbart tilgængelige i sig selv og derfor kun kan forstås gennem kendskab til individer og deres handlingssituationer (ibid.:213).4) Endelig fremsættes den sidste ontologiske begrundelse med henvisning til Homans, der hævder, at et socialt fænomen IKKE er mere end summen af sine dele. Det anerkendes her, at et fysisk fænomen som fx vand ikke kan reduceres til summen af hydrogen og oxygen, idet det har særegne egenskaber, der ikke kan forklares som et aggregat af de to grundstoffer. Imidlertid afvises at en tilsvarende holisme skulle gøre sig gældende, når vi har med sociale fænomener at gøre  (ibid.:213-214).På trods af, at begrundelserne umiddelbart fremstår særskilte, vil jeg i det følgende argumentere for, at disse begrundelser hænger endog meget stærkt sammen – to af dem er endda logiske konsekvenser af de andre.Den metodologiske individualisme har sine ontologiske begrundelser i den tese, at sociale fænomener aldrig kan være kvalitativt forskellige fra enkeltindividernes ageren, jf. begrundelse 2 og 4. I og med at sociale fænomener aldrig er uafhængige af, eller mere end individernes handlinger, holdninger og ageren, kan man fra begrundelse 2 og 4 aflede begrundelse 1, om at et socialt fænomen aldrig kan tilskrives autonom menneskelignende handlingskompetence. Hvordan skulle dette også være muligt, for et fænomen, der ikke er mere end summen af sine dele og ikke eksisterer uafhængigt af sine dele?Begrundelse 3 bliver dermed en nødvendig metodologisk konsekvens af de ontologiske begrundelser, for hvis sociale fænomener er skabt af individer og ikke har nogen egen eksistens sui generis, må fænomenerne også kunne forklares ud fra enkeltindividerne.Rational Choice Theory som eksemplificeringI det følgende vil Stephen Parsons udlægning af RCT  eksemplificere den metodologisk individualistiske tilgang til sociologien.Ifølge Parsons er et fællesstræk ved alle RC-teorier, at individer ses som havende præferencer og opfattelser (Parsons 2005:8). Hvor præferencerne angiver hvilke goder individerne begærer, knytter opfattelser sig til handlingssituationer, hvor individet for at tilfredsstille en præference skal vælge mellem forskellige handlingsalternativer. Opfattelser er dermed bindeleddet mellem de på forhånd givne præferencer og selve handlingen. De ses som værende rationelle i den forstand, at opfattelsen af handlingsalternativernes konsekvenser stemmer overens med den faktiske præferencetilfredsstil-lelse ved et givent valg (ibid.:9).Den rationelle handlingsteori går da i alt sin enkelthed ud på, at individet handler på en sådan måde, at dennes præferencer bliver tilfredsstillet i så høj grad som muligt:”Individuals satisfy their preferences as well as they can, given their beliefs about the actions available to them. They choose the action whose outcome, or consequence, is the most preferred” (ibid.:11).Senere introducerer Parsons benefits (nytte opnået ved at tilfredsstille præferencer) og costs (omkostninger, primært i form af tid og penge), og det rene præferencetilfredstillende menneske bliver da afløst af et kalkulerende menneske, der på baggrund af perfekt information omkring sin omverden kan optimere sin egen nytte (= benefits fratrukket costs) (ibid.:11). Antagelser omkring perfekt information og rationelle opfattelser er omstridte, og bl.a. Jon Elster mener, at man må gå væk fra en opfattelse af nyttemaksimerende individer og i stedet acceptere, at individer blot handler i håb om at nyttemaksimere: ”Rather than individuals being viewed as doing the best that they can, they are now viewed as doing the best that they believe that they can” (ibid.: 14).De forskellige opblødninger af RCT ændrer dog ikke på, at vi har at gøre med en abstrakt teoretisk model, hvorfra det er muligt deducere sig til forudsigelser omkring menneskelig handlen. Det metodologiske udgangspunkt for RCT er i overensstemmelse med MI, idet udgangspunktet for forklaring er det enkelte individ– i hvert fald så længe vi holder os indenfor en simpel parametriske rationalitetsmodel. Ingen overindividuelle strukturer eller fænomener spiller ind på individets handlinger– i den simple RCT er mennesket stort set udestilleret og fri fra ydre påvirkning. Dette betyder dog ikke at alle overindividuelle forekomster afvises, men for at skulle forklare sådanne forudsættes det, at man kan føre opkomsten og udviklingen af dem tilbage til individers handlinger. Den fremtrædende RCT-tænker Gary Becker har bl.a. benyttet denne metodologiske fremgangsmåde til at hævde, at selv sociale fænomener på samfundets makroniveau, som f.eks. uddannelses- og ægteskabsmønstre og kriminalitet skal ses som de aggregerede resultater af rationelle individers nyttemaksimerende handlinger (Hagen 2007:222).RCT er dermed umiddelbart et klart eksempel på en teoriretning, der bekender sig til den metodologiske individualismes principper, sådan som Gilje og Grimen udlægger dem. Ontologisk og metodologisk er den simple RCT-model klart reduktionistisk, idet den ikke anser samfundet for værende mere end summen af sine individers handlinger, og tager sit udgangspunkt i enkeltindivider. Forklaringsretning går derfor altid fra individer til sociale fænomener, hvilket betyder, at explanans-delen i en RCT forklaring kun indeholder påstande om enkeltindivider og de situationer, enkeltindividerne handler i, ganske som MI forskriver.Metodologisk kollektivismeIndenfor den metodologiske kollektivisme går forklaringsretningen fra sociale fænomener til individer eller andre sociale fænomener (Gilje og Grimen 2002:205). Dette implicerer samtidig et påbud om, at: ”explanans-delen i samfundsvidenskabelige forklaringer kun skal indeholde påstande om love, som styrer sociale systemer, og om de positioner, individerne har i systemerne” (ibid.:214).Gilje og Grimen opstiller tre begrundelser fra den metodologiske kollektivisme. Begrundelse 2 tilskrives de britiske filosoffer Maurice Mandelbaum og Peter Winch, mens de to øvrige begrundelser ikke har nogen konkret afsender:1) Enkeltindivider kan umuligt være de grundlæggende bestanddele i sociale fænomener, eftersom individerne er formet af de sociale sammenhænge, de tager del i. Mennesket er grundlæggende et socialt væsen og borttænkes alt socialt, forsvinder det særegne ved mennesket, og vi står tilbage med rene organismer (ibid.:216-217).2) Institutioner og andre over-individuelle fænomener sætter reglerne for individernes adfærd: ”Institutionerne er dermed mere grundlæggende end individernes handlinger, fordi de opretter selve de betingelser, som er nødvendige for, at handlingerne vil kunne forekomme” (ibid.:2018). Forestillingen om et fuldstændigt frit individ er derfor en illusion, da det altid højest vil kunne handle indenfor rammerne af allerede fastlagte regler.3) Det er ikke muligt at forstå sociale fænomener som fx kontrakter ud fra enkeltindivider alene, idet isolerede individer ikke kan indgå kontrakter med dem selv. Det mindst mulige analytiske udgangspunkt må derfor være to personer (ibid.:218-219).De tre begrundelser minder meget om hinanden, men også meget om begrundelserne for den metodologiske individualisme. Den første begrundelse er af ontologisk karakterer, og udtrykker den holistiske idé om, at et socialt fænomen er kvalitativt forskelligt fra summen af de dele, det består af. Den er dermed det direkte modstykke til den metodologiske individualismes begrundelse 4, der er udtryk for en reduktionistisk opfattelse af verden.Den anden begrundelse lægger sig tæt op af den forrige, og er samtidig en slags pendant til MI’s begrundelse 2. Begge behandler spørgsmålet om, hvad der er mest grundlæggende, individets handlinger eller sociale fænomener. Hvor MI ville sige, at fænomenerne ikke eksisterer uafhængigt af individerne (og individerne dermed har forrang), hævder MK modsat, at individernes handlinger på samme tid forudsætter og indskrænkes af de sociale fænomener. Vi har her et optræk til den fri vilje/determinisme diskussion, som jeg senere vil beskæftige mig med. Den tredje begrundelse er af epistemologisk karakter, idet den omhandler størrelsen af den enhed man metodisk må tage udgangspunkt i. Igen er den et logisk følge af de ontologiske begrundelser.Durkheims selvmordsteori som eksemplificeringI det følgende vil Emile Durkheims undersøgelse omkring selvmordsraten i forskellige samfund eksemplificere den metodologisk kollektivistiske tilgang til sociologien.Emile Durkheim er en helt central figur indenfor den metodologiske kollektivisme i sociologien, og den grundidé han udfolder i værket ”Den sociologiske metodes regler” (Durkheim 2000) er, at alt socialt må forklares ud fra andet socialt. Ligesom biologien og de fysisk-kemiske videnskaber opererer på forskellige planer, eksisterer der et brud mellem psykologien og sociologien, der umuliggør muligheden for at forklare sociale fænomener ud fra enkeltindivider  (ibid.:133).Durkheims selvmordsteori er omfattende, og da inddragelsen af denne kun har som mål at eksemplificere den metodologisk kollektivistiske tilgang til sociologien, vil jeg udelukkende koncentrere mig om skildringen af selvmord i moderne samfund på baggrund af svag integration. Disse selvmord definerer Durkheim som egoistiske selvmord, hvilket til forskel fra Durkheims to øvrige hovedtyper af selvmord (det altruistiske og det anomiske) godt kunne lyde som noget, der bunder i en ekstrem individuel adfærd. Durkheim hæfter sig dog ved det relativt stabile mønster af selvmord, der findes i ethvert samfund, og mener, at den egentlige baggrund for selvmordene må findes i sociale betingelser og kræfter i samfundet: ”Mange individuelle faktorer (...) kan kanskje være årsak til at et eller annet individ begår selvmord, men de kan aldri øke eller minske selvmordstallet i et samfund” (Durkheim 1993:34).Med udgangspunkt i statistiske opgørelser undersøger Durkheim, hvorledes antallet af selvmord pr. indbygger varierer i forskellige lande og regioner, blandt mænd og kvinder, børn og ældre, på baggrund af uddannelsesniveau mv. Gennem sine studier opdager Durkheim bl.a., at protestantiske områder og lande har lavere selvmordstilbøjelighed end katolske, hvilket han forklarer med, at den protestantiske kirke er mindre integreret end den katolske (ibid.:63). Herved menes, at den form som livet i protestantiske samfund antager er præget af færre fælles opfattelser, sædvaner og aktiviteter sammenlignet med katolske samfund: ”Jo flere og sterkere disse kollektive tenkesett og vaner er, desto mer integreret er det religiøse samfunnet, og desto mer beskyttelse kan det gi” (ibid.:63).Som det måske allerede står klart for læseren, er Durkheims selvmordundersøgelse et godt eksempel på den metodologisk kollektivistiske tilgang til sociologien: Det ses tydeligt, hvorledes forklaringsretningen går fra det sociale fænomen til det, der skal forklares. Durkheim afviser indledningsvis at betragte selvmord som et individuelt psykologisk fænomen, men ser det som et samfundsmæssigt faktum (ibid.:28). Dette faktum bliver i overensstemmelse med de metodologisk kollektivistiske forskrifter forklaret ved et andet socialt faktum, nemlig den sociale integration i det samfund, der er tale om.DiskussionEfter at have vist hvordan RCT og Durkheims selvmordsstudier kan siges at leve op til forskrifterne for henholdsvis MI og MK, vil jeg nu gå antagelser og begrundelserne for de to retninger efter i sømmene.Det skal i øvrigt bemærkes, at på baggrund af MI's ontolgiske individualisme og MK's ontologiske holisme, tilskriver jeg tilhængere af MI et såkaldt aktør-perspektiv i deres teorier, mens tilhængere af MK overvejende hælder mod et struktur-perspektiv, hvilket Gilje og Grimen også må siges at gøre (Gilje og Grimen 2002:215). I forlængelse heraf ville det være nærliggende automatisk at sætte en ”fri vilje” og en ”determinisme” mærkat på henholdsvis MI og MK, men her må man prøve at tænke teorierne  ud i yderste konsekvens. Idet grundantagelsen i den simple udlægning af RCT er, at individet altid vil vælge det handlingsalternativ, der (formodes) bedst at tilfredsstille vedkommendes præferencer, er der reelt ingen vilje der kan sætte sig igennem, eftersom individet på forhånd er bestemt til altid at vælge netop den handling, der giver mest mulig nytte. Der er intet rum for spontanitet eller selvbestemmelse og ergo er der intet frit valg, hvilket betyder, at teorien  på sin vis er lige så låst og deterministisk som dens kollektivistiske eller strukturelle modsætning. Man kunne måske argumentere for, at det frie valg ligger i valget af præferencer, men eftersom disse antages at være udefra givne (Gunerinussen 1999:275), må denne indskydelse forkastes. Netop denne mangel på forklaring af, hvorledes præferencer bliver dannet, er centralt for den følgende kritik af MI.Som tidligere beskrevet bygger MI på en ontologisk individualisme, dvs. en forestilling om, at sociale fænomener består, eller er et resultat, af individers egenskaber og handlinger. Som en logisk konsekvens af den ontologiske individualisme er kun udsagn om enkeltindivider og enkeltindividers handlingssituationer gyldige som explanans i samfundsvidenskabelige forklaringer.Her støder metodologien dog ind i nogle udfordringer, for hvor meget er det reelt muligt at begrunde ud fra fuldstændigt rene individ-udsagn? For RCT, som vi tidligere har beskæftiget os med, er dette svært helt at leve op til. Godt nok hævder teorien at fokusere på individernes nyttemaksimering ift. givne præferencer, men hvad hvis disse præferencer helt grundlæggende er styret af noget socialt? Når teorien hævder at kunne forklare og forudsige ”how all choices are made” (Parsons 2005:6), må den også kunne forklare handlinger, hvor individer stræber efter prestige eller anerkendelse. Men prestige og anerkendelse er fundamentalt set sociale begreber, der ikke kan forstås udelukkende med udgangspunkt i det enkelte individ. Den nytte et individ får ud af at være anerkendt eller have en prestigestatus kan aldrig forstås eller forklares uden hensyn til en større social gruppe.Hvad nytte får en person fx ud af at købe en smart, men ufunktionel bil, en t-shirt af et trendy tøjmærke eller en særlig dyr flaske champagne, hvis ikke disse goder gav anerkendelse, respekt og status hos andre individer? Svarer man, at nytten ligger i goden selv, altså udelukkende i forholdet mellem aktør og materielt objekt, og ikke i den funktion goden har i forhold til sociale, må man samtidig gå ind for en slags essentialistisk opfattelse, hvor tingene i sig selv på grund af deres æstetiske karakter bliver valgt grundet den nydelse, de giver. Men hvordan er det så muligt at forklare ting som trends og modefænomener som eksempelvis trompetbukser, hornbriller og buffalostøvler, der kun er populære i afgrænsede perioder? Det er altså min påstand, at de kognitive evner og den form for rationalitet, man tillægger individerne i bl.a. RTC, i sit udgangspunkt forudsætter eksistensen af et socialt fællesskab og en fælles kultur. Ligeledes kan man argumentere for, at andre metodologisk individualistiske retninger indenfor sociologien (fx Blumers symbolske interaktionisme), har svært ved helt at levere explananser helt uden henvisning til sociale fænomener  (Guneriussen 1999:274). Tilbage står reelt kun biologiske eller rene pyskologiske forklaringsmodeller, men disse har i sagens natur vanskeligt ved at forklare komplekse sociale fænomener, da mange af sådanne ingen mening giver ud fra et rent biologisk eller psykologisk ståsted .Mht. den metodologiske kollektivisme er det sværere at få øje på uoverensstemmelser mellem ideal og konkret udførsel. Det er sådan set muligt at overholde MK's explanansregel om aldrig at inddrage enkeltindivider i sin forklaringer for sociale fænomener, men spørgsmålet er da, om man ved at følge denne metodologiske sti ikke går glip af en hel masse?Niels Mortensen har påpeget, hvorledes aktør/struktur-problematikken er opstået på baggrund af processer forårsaget af samfundets modernisering (Mortensen 1991). Struktur- eller systemperspektiver hviler på den proces Mortensen kalder samfundsmæssiggørelse, hvor differentiering i form af arbejdsdeling og skalaudvidelse i form af voksende samfund og interaktion på tværs af større rumlige afstand ”betyder, at sociale interaktioner udvikler sig til komplekse interaktionsnetværk, hvor hvert led  i kæden er medbestemt af en lang række andre, mere eller mindre indirekte led” (ibid.:43). Herved lægges op til et teoretisk perspektiv, der betoner de umiddelbart utilgængelige overgribende og determinerende mekanismer, der operer ”bag om ryggen” på samfundets enkeltindivider.Men ved at vælge denne sti, vil man ifølge Mortensen være blind for moderniseringens to øvrige hovedprocesser, nemlig individualiseringen og den kollektive organisering, hvorfor det samfundsmæssige uundgåeligt vil blive overbetonet på bekostning af dels individets potentiale for fri handlen, der sker på baggrund af individets frisættelse fra traditionelle fællesskaber og bindinger, og dels de kollektivt organiserede bevægelsers muligheder for at ændre samfundsforholdene (ibid.:44). Og hvis man som Durkheim ikke mener at kunne udlede noget fra enkeltindividers subjektive bevidsthed og hensigter (Gunerinussen 2007:78), afskriver man samtidig alt, hvad der hedder kvalitative interviews, og alle de indsigter disse kan give. Durkheim kan for så vidt have ret i, at forklaringen på et samfunds selvmordsrate må findes på et højere niveau end hos de enkelte samfundsindivider, men fordi man medgiver ham dette, betyder det vel ikke, at man for altid bør undlade at beskæftige sig med individers handlinger og bevidstheder: Hvad hvis ens hensigt er at forklare netop det enkelte selvmord? Kan det da ikke være på sin plads også at inddrage et aktørperspektiv? Min holdning er altså, at genstandsfelt og metodologiske indgangsvinkel et eller andet sted på tilpasses hinanden. Konklusion og perspektiveringDenne opgaves formål har ikke været at skabe syntese eller på anden måde søge at løse aktør/struktur- eller individualisme/kollektivisme problemet. Hvorvidt sådanne forsøg er teoretisk tilfredsstillende, vil jeg heller ikke her forsøge at vurdere. De forsøg der har været fra bl.a. Parsons, Giddens, Habermas og Bourdieu er dog blevet kritiseret i stort omfang  og på baggrund af manglen på en alment accepteret syntese mellem de modstridende positioner, må det nok accepteres, at sociologien på et grundlæggende teoretisk niveau forbliver flerparadigmatisk.Hvad denne opgave blot har forsøgt at påpege er, at flere metodologiske individualisme- og kollektivismepositioner enten ikke lever op til egne forskrifter eller for at være konsistente forfalder til enten overordentligt reduktionistiske forklaringer af sociale fænomener, eller helt afskriver op mod halvdelen af den sociologiske teori og metode. Er dette så ensbetydende med, at de bør forkastes? Selvom jeg som sociolog næppe personligt kommer til at indskrive mig under en af retningernes bannere, finder jeg det dog berigende for et samfundsvidenskabeligt fag at have modstridende teoretiske og metodologiske traditioner, hvis de er i stand til på overbevisende måder at belyse forskellige aspekter af et meget komplekst genstandsfelt.Aktør-struktur dikotomien kan ses som mere end et teoretisk eller metodologisk problem. Det kan ses som et udtryk for de grundlæggende erfaringer mennesker gør sig gennem livet i et samfund. Visse dele af det samfundsmæssige fremstår som autonome realiteter, der på baggrund af principper og sammenhænge udenfor vores kontrol øver indflydelse over os: Tager man en uddannelse, kommer man ind i et system, hvor rammerne for det, der foregår, i høj grad på forhånd synes givet. Tilsvarende påvirker nationalstaten, medierne, religionen, lokalsamfundet, teknologien osv. de forhold, livet udspiller sig under. På den anden side opleves disse institutioner og faktorer ikke udelukkende som tvingende kræfter. Ofte gør vi os den erfaring, at vi bevidst har muligheden for at påvirke de sammenhænge, vi indgår i: Der er fx mulighed for at tage forskellige uddannelser og i en vis grad forme og vinkle dem efter eget ønske, eller helt undlade at tage en uddannelse. Og hvis man deltager i studenterpolitiske arbejde, eller former for organisationer eller sociale bevægelser, kan man være med til at opbygge eller ændre nogle af de strukturer, der ellers virker formende. Dualiteten er et menneskeligt grundvilkår, der næppe lader sig løse teoretisk ved at lukke øjnene for den ene del.LitteraturlisteBuch Hansen, Hubert og Nielsen, Peter (2005): Kritisk realisme. Roskilde Universitetsforlag.Durkheim, Emile (1993): Selvmordet. Oslo: Gyldendal Norsk ForlagDurkheim, Emile (2000): Den sociologiske metodes regler. København: Hans Reitzels Forlag Gilje, Niels og Grimen, Harald (2002): Samfundsvidenskabernes forudsætninger. København: Hans Reitzels ForlagGuneriussen, Willy (1999): Aktør, handling og struktur. TANO AschehougGuneriussen, Willy (2007): ”Emile Durkheim” i Andersen Heine og Kaspersen, Lars Bo: Klassisk og moderne samfundsteori. København: Hans Reitzels Forlag.Hagen, Roar (2007): ”Rational Choice” i Andersen Heine og Kaspersen, Lars Bo: Klassisk og moderne samfundsteori. København: Hans Reitzels Forlag.Kaspersen, Lars Bo (2004): ”Teorisynteser i moderne sociologi” i Andersen, Heine: Sociologi – en grundbog til et fag. København: Hans Reitzels Forlag.Mortensen, Nils (1991): “Modsætninger og forsoninger mellem strukturer og aktører” i Politica 23. årgang, nr. 1.Parsons, Stephen (2005): Rational choice and politics: a critical introduction. London: Continuum



Hvordan kan man videnskabsteoretisk kombinere et emancipatorisk, politisk projekt med sin
videnskabelige praksis? Som intersektionel feminist med en fortid indenfor politisk aktivisme, der
nu er ved at uddanne mig til sociolog, er dette et spørgsmål, jeg - og mange andre i lignende
situationer – gerne vil finde svar på.
Indenfor traditionel videnskabsteori er svaret på ovenstående spørgsmål, at det er en umulighed i
og med, at eksempelvis positivismens erkendelseslære handler om at producere værdifri og
objektiv viden om verden, mens et politisk projekt som feminismen i høj grad er partisk og med
tydeligt definerede værdier (Lykke 2008:125). Som et modsvar til dette opstod feministisk
epistemologi i 60’erne og 70’erne i mødet mellem kvindebevægelsen og universitetsverdenen, og
den har siden simultant bevæget sig i flere retninger, så man i dag derfor må tale om feministiske
epistemologier i flertal. De forskellige retninger har opgøret med samfundets hegemoniske
diskurser om blandt andet køn, klasse og race til fælles men bygger også hver især videre på eller
lader sig inspirere af forskellige mere traditionelle videnskabsteoretiske retninger; retninger hvis
enkeltelementer også gennem tiden er blevet udsat for kritisk granskning (Højgaard 2007:265;
Lykke 2008:125f,138). Årsagen til den kritiske tilgang skal findes i den måde, hvorpå videnskaberne
i feministisk optik har understøttet og legitimeret netop disse hegemoniske diskurser og dermed
de medfølgende uligheder og diskrimination af marginaliserede grupper i samfundet. Et af
kritikkens fokuspunkter har været de konventionelle kriterier for objektivitet, for hvordan kan man
skabe reel objektiv viden, når den konventionelt opnåede viden kun er objektiv på overfladen og
kun ud fra et privilegeret synspunkt?
Af de mange retninger har jeg valgt i denne opgave at fokusere på to teoretikere: Sandra Harding
og Donna Haraway, der gensidigt har inspireret og kritiseret hinanden og kan ses som
repræsentanter for hver deres feministiske videnskabsteoriretning.
 
Dette leder til følgende problemformulering:
Hvordan kan man opnå objektivitet indenfor henholdsvis Sandra Hardings standpunktsteori og
Donna Haraways teori om situeret viden, og hvordan forholder de sig til hinanden? Hvilke stærke
og svage sider har de to teorier, og hvilken betydning kan dette have for en konkret brug af de to
epistemologier indenfor sociologisk vidensopnåelse?
Læsevejledning
De førstkommende to afsnit er en gennemgang af henholdsvis Sandra Hardings og Donna
Haraways epistemologier, og hvert afsnit begynder med en kort præsentation af teoriens
baggrund efterfulgt af en redegørelse for den enkelte teori, hvor jeg vil fokusere på kriterierne for
objektivitet, herunder begreberne videnssubjekt, dvs. den der generer viden, og vidensobjekt, dvs.
det genereres viden om, samt komme kort ind på deres kritik af positivismens objektivitetsideal.
Derefter vil jeg i det følgende afsnit sammenligne objektivitetsmodellerne for henholdsvis
positivismen, Hardings standpunktsteori og Haraways teori om situeret viden efterfulgt af en
diskussion af udvalgte forskelle og ligheder mellem Harding og Haraway.
Til sidst vil jeg vurdere de to teorier kritisk med henblik på at afdække styrker og svagheder, samt
fremføre mine overvejelser omkring mulighederne for brugen af de to teorier i sociologiske
undersøgelser.
Begge teoretikere har et omfattende forfatterskab, og jeg vil gennem opgaven tage udgangspunkt
i to tekster af hver. Alle fire tekster er centrale for deres forfatterskaber, men teoriernes omfang
og kompleksitet taget i betragtning må jeg tage forbehold for, at jeg muligvis ikke kommer til at
kunne dække de to teorier udtømmende.

Dette er meget korte og overfladiske definitioner af de to begreber, men jeg går i dybden med dem i de efterfølgende afsnit.
 

Sandra Harding
Feministisk standpunktsteori er inspireret af marxistisk standpunktsteori, hvor feminister overtog
idéen om den marginaliseredes privilegerede position i forhold til at opnå viden om samfundets
magtstrukturer, dog flyttede de i overensstemmelse med deres politiske projekt fokus fra
arbejderklassen til kvinder (Lykke 2008:133ff). Sandra Harding er en central figur i
videreudviklingen af denne teori og kritiserer - som de øvrige udøvere af den - positivismens
universelle, værdifrie og upartiske objektivitetsideal. For Harding er videnssubjektet altid socialt,
historisk og kropsligt situeret som følge af vedkommendes køn, race og klassebaggrund mv., hvor
samfundets magtstrukturer med marginalisering af visse grupper og privilegering af andre giver
forskeren et specifikt udgangspunkt for sin vidensopnåelse. Dette standpunkt ’farver’ forskerens
arbejde, og den opnåede viden er som følge deraf ligeledes situeret og partiel (Højgaard 2007:
265f; Harding 2004:136,133). Af den grund er positivismens forestilling om neutralitet og
objektivitet ifølge Harding en vildfarelse i og med, at dens metode kun eliminerer de i forskeren og
samfundet indlejrede værdier og overbevisninger fra forskningens slutresultat men ikke fra selve
undersøgelsesfasen, hvilket uundgåeligt vil medføre bias (Harding 2004:130f; Lykke 2008:132f).
Hun konkluderer derfor, at positivismen slet ikke er så objektiv, som den gerne vil fremstå, men
derimod lider af svag objektivitet.

I stedet ønsker Harding at bruge situeretheden som en ressource til at opnå det, hun benævner
stærk objektivitet, hvor videnssubjektet underlægger sig selv og den videnskabelige proces i sin
helhed en lige så kritisk undersøgelse som vidensobjektet, dvs. reflekterer over blandt andet sit
eget standpunkt og metodiske valg samt samfundets fremherskende idéer (ibid.:136). Ifølge
Harding er denne refleksivitet kun reelt mulig at udføre fra et marginaliseret perspektiv -
eksempelvis kvinders i et patriarkalsk, kønnet samfund som vores – da disses perspektiv genererer
oplysende, kritiske spørgsmål til samfundets indretning, som ikke opstår hos de privilegerede 
(ibid.: 136,130). Bestemte marginaliserede liv giver dog udelukkende mulighed for at opnå
bestemte slags, dvs. partiel, viden, hvorfor det er vigtigt at tage udgangspunkt i multiple,
marginaliserede liv, der ofte vil være i modstrid med hinanden og fyldt med indre modsætninger.
De indre modsætninger opstår, skriver Harding, når en marginaliseret indtager det centrum i
vidensproduktionen, som førhen har været reserveret den hvide, vestlige, mandlige forsker, og
derved bliver ”the outsider within” eksemplificeret ved den kvindelige, feministiske forsker.
Indtagelsen af denne selvmodsigende position er med til at skabe feministisk viden, idet
videnssubjektet via dette todelte blik opnår viden, der er mindre partiel og forvrænget end ved
indtagelsen af andre positioner (ibid.:134,130).
Feministisk vidensgenerering bliver derved også en kollektiv proces, som ikke kun kvinder kan eller
bør deltage i men derimod deltagere i alle demokratiske frigørelsesbevægelser og vice versa i
forhold til blandt andet antiracistisk vidensgenerering. Dette krav om en intersektionel feministisk
tilgang begrunder Harding med, at en eksempelvis raceprivilegeret kvindegruppe ellers i ren
egeninteresse nemt ville glemme racemarginaliserede kvinder og derved ikke tage historisk ansvar
for den hvide, sociale position, hvorfra udtaler sig og bedriver ’feministisk’ forskning (ibid.:134f).
Dette åbner desuden op for, at også mænd kan opnå objektiv feministisk viden i Hardingsk
forstand, hvis de vel at mærke tager udgangspunkt i kvinders liv samt lytter, uddanner sig og
kritisk analyserer de dominerende strukturer og overbevisninger inkl. ens egen delagtighed i
videreførelsen af disse (Harding 2004:135; Harding 2007:292). Harding understreger, at disse
mænd ikke blot skal annektere eller kopiere kvinders objektive viden, men generere deres egen
ved at indtage et ’forræderisk standpunkt’ som eksempelvis mandlige feminister (Harding
2007:293,297).
Vidensobjektet er hos Harding et socialt objekt i og med, at det altid allerede er socialt
konstitueret. Dette betyder, at det ikke er uberørt af subjektets og samfundets tanker og værdier
om det, og man kan således ikke undersøge eksempelvis ’naturen’ som en ekstern, entydig entitet
men derimod kun ’naturen som vidensobjekt’ (Harding 2004:133).

Alle sådanne bevægelser og projekter bør ifølge Harding sætte sig ind i, hvordan køn, race, klasse og seksualitet konstruerer hinanden, da gruppen ’kvinder’ indeholder eksempelvis seksuelle og raciale minoriteter, gruppen ’fattige’ indeholder eksempelvis kvinder osv. (Harding 2004:134f).
 
Donna Haraway
Baggrunden for Donna Haraways teori er hendes ønske om på den ene side at have gode
værktøjer til dekonstruktion af traditionelle begreber indenfor videnskaben, noget som
socialkonstruktivismen tilbyder, men på den anden side også at undgå relativismens kynisme, hvor
én slags viden er lige så god eller dårlig som enhver anden, idet dette ikke efterlader rum til den
forbedring af verden, der er central for Haraway (Lykke 2008:146; Haraway 1991:184ff). En
forbedring af verden kræver nemlig, at man rent faktisk er i stand til at udtale sig om verden, som
den er nu, hvilket står i modsætning til den radikale socialkonstruktivismes idé om, at der ikke
eksisterer en egentlig, objektiv virkelighed.
Haraway sætter sig ud over denne dikotomi ved hjælp af en narrativ figur, metaforen synet, som
hun ønsker at ’generobre’ fra positivismen, hvor det har været brugt til at adskille videnssubjektet
fra vedkommendes kropslige, sociale og historiske kontekst og dermed skabe en illusion om
”seeing everything from nowhere”, hvilket Haraway kalder ”gudetricket” (Haraway 1991:188f). I
stedet argumenterer Haraway for skabelsen af reel objektivitet ved at anskue synet som
partikulært og kropsliggjort; et syn, der altid skaber partiel og situeret viden. Haraway bygger her
videre på standpunktsbegrebet fra den feministiske standpunktsteori, idet synet hos Haraway er
forankret i en specifik menneskekrop eller teknologi, der indtager en bestemt fysisk og social
position, hvilket giver mulighed for at se noget på nogle måder, mens andet og andre måder at se
på forbliver skjulte (ibid.:189f). Videnssubjektet kan via kritisk selvrefleksion over sin ’siting’, dvs.
position, og ’sighting’, dvs. sit syn, opnå en vis grad af objektivitet. Dette er, skriver Haraway, en brugbar men ikke uskyldig objektivitetsdoktrin, da kropsliggørelsen af videnssubjekt og viden
medfører sårbarhed i forhold til at kunne blive udsat for kritik. Derfor må videnssubjektet erkende
og stå til ansvar for sin position og den frembragte videns begrænsede situerethed og ikke søge
almengyldighed ved hjælp af et gudetrick. Dette styrker objektiviteten:
I Haraways optik kan der således opnås objektivitet fra alle positioner, bortset fra gudetricket, jf.
dets mangel på kropslig og social situering (ibid.:193). Det er dog ikke som videnssubjekt nok blot
at se for at opnå objektivitet, da et syn kræver ’instruments of vision’, dvs. en bevidst, kritisk
politik for subjektets positionering. Dette kommer af, at videnssubjektet ikke umiddelbart er
synligt for sig selv, og Haraway anbefaler derfor den bevidste handling ’splitting’ frem for den
mere ubevidste handling ’being’, dvs. spaltning frem for væren, når man skal indtage et
udgangspunkt for syn og vidensopnåelse. Spaltning handler om at konstruere heterogene,
flerdimensionelle subjekter og derved syn, der ikke kan passes ned i præfabrikerede kategorier
over eksempelvis temaet ”den marginaliserede”. Det er ifølge Haraway kun et således partielt og
selvmodsigende selv, der kan slutte sig til et andet subjekt i dennes position og derved se sammen
med den anden fra dennes perspektiv (ibid.:192f). Haraway (1991:195) konkluderer:
”Feminism is about the sciences of the multiple subject with (at least) double vision. Feminism is
about a critical vision consequent upon critical positioning in in-homogenous gendered social
space.”
Ligesom videnssubjektet hos Haraway er konstrueret og konstruerende gælder dette også for
vidensobjektet, som her er en aktiv entitet, der ikke passivt bliver opdaget eller approprieret af
videnssubjektet ligesom indenfor andre grene af videnskaben men derimod er en ligeværdig
deltager i det, Haraway kalder ’en samtale’ med videnssubjektet (ibid.:198f). Vidensobjektet bliver
således uforudsigeligt og egenrådigt5
og kan derved siges at være medskaber af sig selv og den
opnåede viden, hvorfor Haraway benævner det en ’materiel-semiotisk aktør’, dvs. en kropsligt og
tegnmæssigt sammenknyttet, betydningsskabende aktør (ibid.:200; Højgaard 2007:268).
 

Haraways ovennævnte ’måder at se på’ betyder, at synet er aktivt, og det er derfor både
struktureret og strukturerende. Hun ser det at lære at forstå, hvordan andre - heriblandt også
maskiner - ser verden, og hvordan dette syn fungerer fysisk, socialt og teknisk, som vejen til
kropsliggjort feministisk objektivitet (ibid.:195,190).
Ligheder og forskelle
Jeg vil nu stille udvalgte dele af Sandra Hardings standpunktsteori og Donna Haraways teori om
situeret viden op mod hinanden og se på overensstemmelser og uenigheder. Først vil jeg
sammenligne skitser af objektivitetsmodellerne for henholdsvis positivismen, Harding og Haraway.
I de tre modeller har jeg med symboler vist, hvordan de tre epistemologiske retninger placerer
henholdsvis videnssubjektet ’S’ og vidensobjektet ’O’ i forhold til den kropslige, historiske og
sociale verden (den grå cirkel), samt typen af forbindelse mellem de tre.
Positivismens objektivitetsmodel:
Positivismen placerer videnssubjektet udenfor den historiske,
kropslige og sociale verden i et såkaldt værdifrit og neutralt
tomrum, hvorfra det beskuer vidensobjektet. Det er dette,
Haraway - og Harding med hende – kritiserer og benævner
gudetricket. Hverken Haraway eller Harding accepterer
positivismens idé om det neutrale videnssubjekt og muligheden
for opnåelse af transcendental og neutral viden. Viden er hos
dem i stedet situeret.

Hardings objektivitetsmodel:
Sandra Harding placerer videnssubjektet på samme plan som
vidensobjektet i den kropslige, historiske og sociale verden,
hvilket giver mulighed for (selv-)refleksivitet, jf. pilen der peger
tilbage på videnssubjektet. Videnssubjektet er altså situeret og
har, for at kunne opnå stærk objektivitet, taget udgangspunkt i
marginaliseredes perspektiv i sin vidensgenerering.
Haraways objektivitetsmodel:
Donna Haraway placerer videnssubjektet samme sted som
Harding, og via sin situerethed kan videnssubjektet opnå viden
om vidensobjektet, der her er en aktiv medskaber. Haraways
model adskiller sig yderligere fra Hardings, idet metaforen om
synet, her illustreret med et menneskeligt øje, som en aktiv
entitet har betydning for, hvordan subjektet erkender objektet,
selve syns-akten samt sin egen position.
Videnssubjektets situerethed fordrer hos både Haraway og Harding, at videnssubjektet gør sig sin
situerethed bevidst, hvis det skal gøre sig forhåbninger om at opnå objektivitet. Men hvor årsagen
til den fordring om refleksivitet hos Harding er, at videnssubjektet hos hende skal anses som en
del af vidensobjektet og derfor granskes lige så grundigt som dette, er årsagen hos Haraway
videnssubjektets status som konstrueret og konstruerende i en ligeledes konstrueret og
konstruerende verden: for at videnssubjektet kan tage ansvar for sin position mv. bliver det nødt
til gøre rede for den. Selvom der således er forskelle i deres ontologi, mener de begge, at der
eksisterer en verden, der kan undersøges, men man kan kun opnå viden om, hvordan menneskene
og evt. teknologien i et givent samfund ser og oplever den (Harding 2004:133; Haraway 2007:337).
 
Der er en bemærkelsesværdig forskel i deres epistemologiske tilgange. Her vil jeg slå ned på deres
holdninger til eksistensen af privilegerede positioner, hvor Harding giver perspektivet fra den
marginaliserede epistemologisk fortrinsret i forhold til at maksimere objektivitet. Haraway
medgiver, at synet fra neden umiddelbart giver bedre mulighed for objektiv viden end synet fra
oven, men nævner risikoen for romantisering af de marginaliserede som en entydig gruppe, idet
de nødvendige færdigheder og viden er svære at lære og efterleve konsekvent (Haraway
1991:190f). Harding fastslår, at det marginaliserede perspektiv kun er begyndelsen, og at
objektiviteten derefter afhænger af opnåelsen af en stærk refleksivitet. Haraway er dog bekymret
for, at refleksiviteten hos de marginaliserede vil fejle, idet subjektet i en uheldig identifikation med sin position ikke er i stand til at se sig selv kritisk (ibid.:193). Heller ikke den marginaliseredes position er uskyldig, og dette kan lede til en mangel på situering af videnssubjektet, hvilket er det samme som at begå gudetricket. Derudover ser Haraway en fare i Hardings anbefaling til privilegerede om at bruge intersektionelle feministiske metoder for at kunne tage udgangspunkt i marginaliserede liv og derved producere objektiv viden, da videnssubjektet også skal tage ansvar for denne flytning af sit syn.

De ontologiske og epistemologiske forskelle leder til, at Harding og Haraway definerer objektiv
viden forskelligt. Harding ønsker at opnå viden, der er så lidt forvrænget og partiel som muligt
gennem en kropsliggørelse og situering af både videnssubjekt, vidensobjekt og den videnskabelige
proces socialt og historisk. Derimod søger Haraway at opnå en netop så partiel og situeret viden
som muligt, og ser qua vidensobjektet som aktør viden som situeret konversation mellem
videnssubjekt, syn og vidensobjekt. De er dog enige i videns partialitet og fordelen ved
mangeartede, modsatte slags viden og positioner (Haraway 1991:197; Harding 2004:196).
 
Vurdering af de to epistemologier
Jeg vil i det følgende foretage en vurdering af nogle af de stærke og svage sider ved Donna
Haraways teori om situeret viden og Sandra Hardings standpunktsteori.
Jeg vil begynde med at gå tilbage til diskussionen omkring privilegeringen af marginaliserede
positioner. En del af uenigheden kommer af, at Harding i sit arbejde benytter sig af generelle
sociale kategorier såsom ’kvinde’, mens Haraway som en del af sit projekt ønsker at dekonstruere
netop sådanne kategorier (Højgaard 2007:269,265). Jeg mener, at denne diskussion derved
placerer sig som en del af en større feministisk debat, hvor disse faste kategorier på den ene side
ses som effektive i en politisk kamp i og med, at de er kendt og anerkendt i det brede samfund.
Her har Harding hjemme. På den anden side frygter dele af de emancipatoriske bevægelser at
blive fastholdt i en marginaliseret position, fordi kategorierne er en del af det eksempelvis
patriarkalske samfund, for hvordan kan man ændre et samfund, hvis dets diskurser ikke ændres
grundlæggende? Her mener jeg, Haraway hører til.
Haraway ville derfor muligvis fremføre, at Hardings politiske projekt aldrig vil kunne lykkes, fordi
Hardings brug af samfundets hegemoniske, marginaliserende diskurser medfører, at de
marginaliserede aldrig vil kunne træde ud af deres standpunkt og blive eksempelvis ligestillede
med de dominerende. Harding ville til gengæld kunne anføre, at Haraways insisteren på
ligestillingen af alle positioner bortset fra gudetricket vil kunne medføre, at de marginaliseredes
stemmer forsvinder i mængden af privilegerede, da der er langt færre af dem, hvis de ikke
modtager en form for særbehandling indenfor videnskaberne.
Jeg mener, at valget mellem de to i sidste ende kommer an på ens eget politiske projekt og
naturligvis hvilken ontologisk og epistemologisk position, man ønsker at benytte.
I tilknytning til dette vil jeg kort komme ind på en mulig risiko ved Haraways noget tvetydige
holdning til det marginaliserede udgangspunkt. Som nævnt i foregående afsnit taler hun imod
Haraways privilegering af det marginaliserede perspektiv med argumentet om, at refleksiviteten 
kan mislykkes, og at det marginaliserede videnssubjekt kan ende med at begå gudetricket.
Haraway stiller alle positioner lige, men anbefaler samtidigt det marginaliserede udgangspunkt,
hvis man vel at mærke ved, hvad man gør. Jeg har dog svært ved at se, hvad der adskiller
Haraways situation fra Hardings, idet Harding også understreger nødvendigheden af viden og
færdigheder, og jeg vil derfor anføre, at der må være lige stor risiko for at begå gudetricket hos
Haraway som hos Harding.
Harding giver generelt nogle mere konkrete, ret brugbare retningslinjer, som jeg mener,
forholdsvis nemt vil kunne overføres til blandt andet kvantitative undersøgelser, for eksempel
fordi det ofte er nødvendigt at arbejde med faste kategorier i allerede indsamlet materiale.
Haraway vil derimod være oplagt at bruge i megen kvalitativ forskning pga. sit fokus på narrativer
og aktive vidensobjekter, og jeg tænker, at hendes teori især vil kunne bruges indenfor
videnskabssociologi, fordi jeg mener, at hendes teori har flere punkter til fælles med STS,
eksempelvis Bruno Latours unboxing-metode (Haraway 1991:194f).

Konklusion
Donna Haraway og Sandra Harding har begge et politisk, emancipatorisk projekt, og de kritiserer i
deres tekster den traditionelle videnskabs objektivitetskriterier blandt andet ved hjælp af
begrebet gudetricket. Derudover kritiserer de og lader sig inspirere af hinanden. Objektiviteten
kommer hos dem begge af en erkendelse af og kritisk forholden-sig-til både videnssubjektets og
vidensobjektets historiske, sociale og kropslige situerethed og den opnåede videns situerethed og
partialitet. Vidensopnåelse er hos dem begge en kollektiv proces, hvor indre og ydre
modsætninger og pluraliteter er centrale. Hos Harding er det marginaliserede perspektiv, ’the
outsider within’, privilegeret i forhold til at opnå objektiv viden, men denne position kræver det,
hun kalder stærk refleksivitet. Det er dog også muligt for ikke-marginaliserede at opnå en sådan
viden, men de skal følge den intersektionelle feminismes metoder. Hos Haraway er alle positioner

 
undtagen gudetricket ligestillede i forhold til at kunne opnå viden, men også hun kræver kritisk
refleksivitet, der hos hende ikke kun gælder videnssubjektet, samfundet og vidensobjektet, men
også den måde, man ser på. Mens vidensobjektet hos Harding er passivt, er det hos Haraway en
materiel-semiotisk aktør, der aktivt deltager i vidensproduktionen. Harding og Haraway
bedømmer den situerede og partielle viden forskelligt: For Haraway er partialiteten og
situeretheden en styrke, der leder til reel objektivitet, mens netop partialiteten er problematisk i
Hardings optik, hvor målet er så lidt forvrænget og partiel viden som muligt.
Angående hvem af dem, der er ’bedst’ at bruge i det sociologiske arbejde, kommer det an på den
konkrete undersøgelses ontologi, epistemologi samt metodologiske tilgang, men under alle
omstændigheder ser jeg det som en fordel at medtage - om ikke andet - perspektiver fra den ene
eller dem begge, hvis man ønsker et kritisk perspektiv på køn og evt. også race, klasse, seksualitet
mv. i sit videnskabelige arbejde.

Litteraturliste
Haraway, Donna 1991: ”Situated Knowledges: The Science Question in Feminism and the Privilege
of Partial Perspective”, in Simians, Cyborgs and Women. The Reinvention of Nature. London:
Routledge: 183-201.
Haraway, Donna 2007: “Monstrøse løfter: En regenerativ politisk vision for de upassende andre”, i
Dorte Marie Søndergaard (red.): Feministiske tænkere – En tekstsamling. København: Hans Reitzels
Forlag: 305-378.
Harding, Sandra 2004: ”Rethinking Standpoint Epistemology: What Is “Strong Objectivity”?”, in
Sandra Harding (ed.): The Feminist Standpoint Theory Reader: Intellectual and Political
Controversies. London: Routledge: 129-140.
Harding, Sandra 2007: ”At genopfinde os selv som Andre. Flere nye historiske vidensaktører”, i
Dorte Marie Søndergaard (red.): Feministiske tænkere – En tekstsamling. København: Hans Reitzels
Forlag: 274-304.
Højgaard, Lis 2007: ”Introduktion: Feministisk videnskabsfilosofi”, i Dorte Marie Søndergaard
(red.): Feministiske tænkere – En tekstsamling. København: Hans Reitzels Forlag: 265-273.
Lykke, Nina 2008: Kønsforskning – en guide til feministisk teori, metodologi og skrift. København:
Samfundslitteratur.





Obligatorisk opgave: Bauman og Giddens
1. Indledning
Udviklingen indenfor en række områder af det moderne fik i slutningen af 1900-tallet flere
sociologer op af stolen, i et forsøg på at forklare og forstå tendenser, de mente trådte i karakter
særligt i den senere modernitet. Sociologerne der vil blive stillet skarpt på i denne opgave
er Anthony Giddens og Zygmunt Bauman. Deres perspektiver på samtiden adskiller sig fra
andre teoretikere, især pga. deres store fokus på individualisering.
Fokus vil ligge på samtidsdiagnoserne, og der vil i den følgende redegørelse derfor ikke
fokuseres på Giddens’ strukturationsteori. I stedet vil der gås i dybden med hans samtidsdiagnose.
Samme overvejelse gælder for Baumans teori. Jeg vil i første del af opgaven redegøre for
nogle af de tendenser, Bauman og Giddens mener gør sig gældende i den senere modernitet,
for efterfølgende at diskutere hvorvidt disse tendenser nærmere ligger i forlængelse af moderniteten,
end at de er et direkte opgør med denne.

2. Anthony Giddens
I dette afsnit vil der blive gennemgået forskellige begreber fra Giddens’ univers i forhold til
hans samtidsdiagnose. Først om tid-rum-adskillelsen og udlejringsmekanismer, dernæst om
refleksivitet og identitet.

2.1 Tid/rum-adskillelse og udlejringsmekanismer
I forsøget på at beskrive det moderne samfunds særlige karakter, tager Giddens udgangspunkt
i adskillelsen af tid og rum, som han mener danner grundlaget for den særlige dynamik der
findes i moderniteten. I før-moderne samfund have tidsaspektet en tilknytning til et rum-aspekt.

Vi har i det moderne samfund en universel tidsopfattelse, der ikke knytter sig til
rummet, og desuden et rum der ikke knytter sig til en bestemt lokalitet (Giddens 2002:23).
Kort sagt kan sociale relationer og anden organisering udspille sig over store afstande, på
tværs af rum og tid, bl.a. muliggjort af teknologisk udvikling (Kaspersen 2013:461-462).
Dette fører videre til Giddens’ begreb om udlejringsmekanismer. Han ser, at de sociale
relationer, som nævnt ovenfor, flyttes ud af en lokal sammenhæng og rekonstrueres på tværs
af tid-rum - en udlejring af sociale systemer, som Giddens benævner det (2002:26). Han skelner
mellem to typer udlejringsmekanismer, de symbolske medier og ekspertsystemer, som gør
udlejringen mulig:
Symbolske medier er fx penge. Disse er et symbolsk medie der løber rundt mellem individer
og institutioner, som fx stater og virksomheder. Tid bliver irrelevant, da penge løfter
vareudvekslingen ud af en lokal transaktion, hvor pengene repræsenterer et andet middel (Kaspersen
2013:462; Giddens 2002:28-29). Dette forklarer også om den rumlige udstrækning.
Penge har gjort det muligt at alle vareudvekslinger er upersonlige, og at de handlende kan
foretage udvekslingen over stor afstand (Giddens 2002:28). Ekspertsystemerne henviser til alle
de systemer individer og institutioner gør brug af, som er skabt vha. en eksperts viden. Det
kan fx være et hus’ konstruktion - en ingeniørs arbejde; at færgen, jeg er om bord på, ikke
synker – bådebyggers arbejde. Giddens kalder dette en udstrækning af sociale relationer, idet
den nærhed, der førhen var i sådanne forbindelser, helt fjernes i moderniteten (Ibid.:31-32).
Disse to udlejringsmekanismer er kendetegnende for det moderne, og støtter op om tid-rumadskillelsen
(Ibid.). Jeg vil nu gå videre til Giddens’ behandling af identitet i den refleksive modernitet.

2.2 Identitet i den moderne tidsalder, usikkerhed og tvivl
Giddens mener, at den øgede refleksivitet i senmoderniteten påvirker individet i høj grad. Det
har indflydelse på de valg, man tager, bl.a. fordi individet har opdaget, at den viden, der produceres indenfor videnskaberne, ikke er endegyldig. Der opstår altså en tvivl og usikkerhed hos
individet, ansporet af videnskabens konstante forandring gennem nye undersøgelser. Det være
sig både samfunds- og naturvidenskabeligt (Kaspersen 2013:463).
Ovenstående refleksivitet medfører som sagt usikkerhed og tvivl, og tvinger individet til
at foretage et afgørende valg i snart alle situationer. Dette er blevet karakteriserende for det
senmoderne individ, der må foretage ansvarsbevidste valg, der alle er med til at forme dets
selvidentitet, der førhen i højere grad var bestemt af familien og traditioner (Kaspersen
2013:464). Han taler her om det refleksive projekt, det bliver at forme sin selvidentitet i det
senmoderne samfund. Grundet udlejringen af sociale systemer, er individet nu frisat til selv at
vælge morale og livsfilosofi (Rasborg 2013:19). Han taler her om en valgtvang, og at der for
individet ikke er andet valg end at vælge. Dette medfører også en fare for at vælge forkert, og
dermed en stor usikkerhed hos individet (Ibid.). Dét får Giddens til at kalde den tid, vi lever i,
den refleksive modernitet med henvisning til den radikale refleksivitet der gennemsyrer samfundet
(Giddens 2002:129).

2.3 Refleksivitet og den dobbelte hermeneutik
Giddens begreb om modernitetens refleksivitet knytter sig stærkt til selve sociologien som
videnskab. Han siger at samfundsvidenskabens genstandsfelt har en evne til at akkumulere den
udarbejdede viden og reflektere over den, idet det består af individer med en både reflekterende
og kritisk evne (Giddens 2002:43-45).
Vi har både at gøre med individets uovertrufne evne til at reflektere over sig selv og
dets valg, men også det Giddens kalder den dobbelte hermeneutik. Her indoptages i sproget i
den sociale verden, som samfundsvidenskaben undersøger, de begreber som videnskaben udviklede
for at kunne beskrive selvsamme (Ibid.:21). Om dette skriver Giddens:
”Moderniteten er selv dybt og grundlæggende sociologisk. Meget af det, som synes problematisk
for professionelle sociologer […] skyldes, at han eller hun allerhøjest er ét skridt foran
dagligdagens oplyste udøvere af disciplinen.” (Giddens 2002:43).
Han beskriver her et vilkår for socialvidenskaberne, som han mener er fremkommet
stærkest i moderniteten, grundet refleksiviteten. At den viden eksperterne fremstiller vender 
tilbage til det observerede, altså individerne, og dermed forandrer det (Giddens 2002:45). Jeg
vil nu fortsætte redegørelsen hos Bauman, der også lægger vægt på valgfriheden og dets konsekvenser
for individet.

3. Bauman
Zygmunt Baumans samtidsdiagnose tilslutter sig samme fokus på individets uundgåelige valg.
Noget, han lægger vægt på ved det postmoderne er, at det er væsentlige mindre stringent og
har en betydeligt større valgfrihed. Den nye periode er et opgør med den bureaukratisering,
kontrol og orden som de sidste årtier er blevet kritiseret, og erstattes af åbenhed og uendelige
muligheder. Dette mener Bauman dog ikke partout er et gode. Det vil i følgende redegø-
relse blive uddybet gennem forskellige aspekter af denne valgfrihed, der gennemsyrer samfundet
(Jacobsen 2013:476).

3.1 Flydende modernitet
Baggrunden for dette frie valg er den flydende modernitet, som Bauman benævner den tid, vi
lever i, og derfor gennemgås denne først. Den flydende modernitet kendetegnes ved en
enorm flygtighed og en manglende evne eller lyst hos individet til at fastholde en vedvarende
identitet (Jacobsen 2013:483). Bauman fremsætter, at idet samfundet i den flydende modernitet
har så flygtig en karakter, skal dette ikke være genstandsfelt for sociologiske undersøgelser.
Hellere bør man undersøge socialiteten, som nærmere betegner de forskellige forbipasserende,
retningsløse tilstande, samfundet befinder sig i (Ibid.:476). Individer i moderniteten
havde et livsforløb, der havde et endemål, hvor postmoderne individer flakker hvileløst rundt
mellem alle valgene, og skal have lidt af alting i livet. Han kalder denne tilstand af retningsløshed
for en genesis-diskurs (Ibid.).
3.2 Det frie valg og individualitet
Identitet, eller selvidentitet hvis vi bruger samme begreb som Giddens, er et individuelt projekt,
man fortløbende må arbejde på, hævder Bauman (Jacobsen 2013:480; Bauman 2000:81-82). Det er netop her Bauman sætter grænsen mellem det moderne og det flydende moderne,
som han kalder samtiden.
I den flydende modernitet sker der en moralsk forandring. Hvor det moralske regelsæt
førhen blev dikteret af en højere magtinstans, som fx Kirken eller slægten, tvinges individet nu
ud i selv at skulle definere dets moralske grundlag. Individet må selv træffe alle valg, og selv
fastsætte rammerne for valgene. Denne valgfrihedsmoral er forankret i individets tab af moralske
retningslinjer (Jacobsen 2013:477; Bauman 2000:81-82). Dermed står individet uden et
højere mål, og er tvunget til at leve i evig uvished og angst – individet står overfor et uendeligt
antal mulige mål, og ikke ét af dem står som det mest rigtige. Individet må altså vedblive en
shoppen-rundt mellem de forskellige muligheder, og aldrig stille sig tilfreds med en enkelt -
ikke stoppe op, for tænk, hvad man kunne gå glip af! (Bauman 2000:82-83). Denne enorme
valgfrihed, der umiddelbart kan klinge positivt, er ikke bare godt. Bauman skriver herom:
”Vælgerens liv er dog langtfra nogen dans på roser, selvom (eller måske snarere fordi) udbuddet
af valgmuligheder er stort, og der tilsyneladende ikke er noget ende på de nye oplevelser,
man kan give sig i kast med. [...] Uvisheden vil nødvendigvis altid gøre skår i den euforiske
valgfrihed.” (Bauman 2000:116).
Han mener her, at det frie valg berører alle i samfundet, og det ekspliciteres hvordan
det uundgåelige valg må afføde usikkerhed. Individets byrde af konstant moralsk rigtige valg,
bliver desuden en ensomhedens vej, idet individet som før nævnt står alene med definitionen
af det moralsk rigtige, men samtidig forsøger at vælge dét, som samfundet synes er det rigtige,
selvom dette ikke udpeger en egentlig rette vej (Jacobsen 2013:477). Et eksempel på dette
kunne være akademiker-barnet der får at vide af forældrene, at dette har et frit valg til at vælge
en uddannelse, om så det er til glaskunstner eller læge, så længe barnet er lykkeligt. Dog
ved barnet udmærket, at det moralsk rigtige valg er universitetet, hvis det skal leve op til for-
ældrenes forventninger. På denne måde tynger det frie valg individet.
Også identiteten går fra at være en tildelt størrelse, til i den flydende modernitet at væ-
re en tildelt opgave. Opgaven ligger i selv at foretage moralsk rigtige valg, og selv tage ansvar
for de konsekvenser, der kommer deraf (Rasborg 2013:19). Individet må altså hele livet igennem selv trække deres skæbnetråd og foretage valg, der former denne og identiteten
(Ibid.:20).

4. Diskussion af tendenserne
Jeg vil nu påbegynde en diskussion af hvorvidt disse tendenser, som beskrevet af Anthony
Giddens og Zygmunt Bauman overhovedet er relevante at tale om som brud, og i så fald
hvorledes de gør sig gældende. De er ikke selv højtproklamerende om, at der er tale om et
brud med en tidligere modernitet, men man fornemmer dog en tilnærmelse hertil.
4.1 Udlejring og udvikling
Jeg vil starte med de upersonlige relationer, Giddens taler om, som en konsekvens af den udlejring
af sociale systemer tid-rum-adskillelsen har muliggjort. Selvom Giddens ikke specifikt
beskriver fænomenet sociale medier, som fx Facebook og Skype2 trækkes alligevel en tråd
hertil. Heri ses netop den universelle tidsopfattelse i det moderne, og at rummet ikke længere
er forankret fysisk lokalt, men nærmere bestemt i en psykisk tilstedeværelse. De upersonlige
relationer kommer til udtryk i begrebet om ekspertsystemer. De ekspertsystemer, der har
gjort det muligt at kommunikere med en næsten fysisk tilstedeværelse på tværs af Atlanten, er
en mildest talt upersonlig relation. Når en person kommunikerer med sin mormor over Skype,
skænke sandsynligvis ikke mange tanker til de webudviklere, der har skabt programmet,
eller på de, der har opfundet computeren, mikrofoner, etc.! Derudover er det koordineringsarbejde,
der ligger i en sådan samtale på en enorm afstand forenklet ved det modernes universelle
tidsopfattelse. Giddens omtaler disse som moderne tendenser, snarere end senmoderne,
og det er da også svært at se et egentligt brud her. Den tid-rumlige adskillelse er nok
allermest eksplicit idet teknologien har sikret det, men samme tendenser fandtes under 2.
verdenskrig, fx. Her gjaldt det telegrafien, maskingeværer, m.m.. Her kan man endvidere argumentere
for, at den stødt opadgående teknologiske udvikling ikke specielt er en senmoderne
tendens, men blot den naturlige udvikling, som startede med de industrielle revolutioner.
Man kan kalde det en eksponentiel udvikling, men et brud er der måske nok ikke direkte tale
om. De upersonlige relationer ift. ekspertsystemer er ikke ligefrem et nybrud, men en moderne
tendens, der blot kommer til udtryk indenfor flere områder, efterhånden som teknologien
tillader det.

4.2 Individualisering og flydende modernitet
De sociale medier er også medvirkende til at sætte individualiseringen i højsæde; Facebook er
kommet til verden, selviscenesættelsens mest anvendte - og måske bedste, redskab; internetbloggere
popper op alle vegne, der fører dagbog og deler billeder fra ”mit” liv (Rasborg
2013:18). Der er en sandhed i, at individet gør meget ud af sin selvfremstilling disse dage, men
Giddens modargumenterer her, at dette skyldes den valgtvang, individet udsættes for. At individet,
grundet manglen på moralsk vejledning fra traditionelle fællesskaber, er tvunget ud i at
reflektere over dets selvidentitet, og afsøge alle muligheder. Han modsætter sig altså en på-
stand om, at samfundets moralske grundlag er i forfald, og at individerne blot afsøger muligheder.
Dette er et udtryk for optimisme hos Giddens, der nærer forhåbninger om at et nyt
fællesskab vil erstatte den nuværende individualismetendens.
Den skiftende socialitets betydning for individet er kernen i den flydende modernitet
hos Bauman. Med identitetens forvandling fra en tildelt størrelse til en opgave, henvises individet
til at få så mange aspekter med sig undervejs i livsforløbet. Med dette følger en angst for
ikke at vælge rigtigt, og iflg. Bauman afføder dette også en angst for ikke at få afprøvet samtlige
muligheder. Når et individ står alene i spørgsmålet om at skulle finde en moralsk korrekt sti
at følge, må man antage, at denne vil søge vejledning andetsteds, nu hvor de traditionelle fællesskaber
ikke længere gør det. Man kunne forestille sig, at individet forsøger at opfange andre
individers moralitet som støttepunkt. Hvis der pludseligt indfinder sig en anden diskurs i samfundet,
vil samfundets individer da ikke følge denne? På denne måde klinger begrebet om valgfrihed
lidt hult, for hvem tager reelt valget? Er det måske ikke i højere grad individer, der i en
vis udstrækning kopierer hinandens ”moralske grundlag”, og at socialiteten dermed forandres 

gennem små skred? Her kan man argumentere for, at Bauman glider lidt let henover et strukturperspektiv.
Strukturers betydningsfulde rolle i den tendens, individualiseringen er, ville udgøre
en udmærket forklaring. Også Giddens taler om valgtvang - at der ikke er andet valg end
at vælge, men er valget ikke givet af naboen, også her? Man kan her pointere, at mennesker
gennem alle perioder af historien har kopieret hinanden, for ellers ville enhver udvikling være
gået i stå. Jeg mener dog ikke, at den udvikling, Giddens og Bauman taler om her, rykker samtiden
så markant væk fra det moderne, at der er tale om et brud med denne.

4.3 Refleksivitet
Giddens’ begreb om refleksivitet minder på mange punkter om Baumans frie valg. De er enige
om, at individet i den senere modernitet funderer mere over hvem, de er, eller måske rettere,
hvem, de ønsker, at andre opfatter dem som. Men er dette et direkte brud med moderniteten?
Man kan hævde, at det er en naturlig forlængelse af moderniteten, og måske snarere
blot et grundvilkår for det moderne menneske. At fundere over egen eksistens har været et
karaktertræk ved mennesket siden filosofien fandt sin plads i verden. Man kan hævde, at de
store teknologiske fremskridt netop har banet vejen for de omvæltninger i det sociale, sociologerne
nu mener træder frem, med en dyrkelse af selvet og identiteten, som det finder sted i
vores samtid.
Giddens taler om den refleksive modernitet, og dennes indvirkning på samfundsvidenskaberne.
Igen ligger dette måske allermest i forlængelse af det moderne, men anfægter også
det strukturelle perspektiv, som en del sociologer i samtiden lægger op til. Det er interessant
at så få sociologer i det moderne tillægger individet den kritiske evne, som bl.a. Giddens gør i
den senere del af moderniteten, og måske er det netop dét, der bryder med moderniteten; at
der opstår et perspektiv, der krediterer individet denne kritiske og reflekterende evne, omkring
dets eksistens og virke. 

5. Konklusion
Giddens taler om den tid-rum-adskillelse, der har dannet fundamentet for udlejringen af sociale
systemer, og dertil følgende upersonlige relationer. Et argument herimod er, at disse ikke
er nye tendenser, men derimod er fremkommet pga. den teknologiske udviklings eksponentielle
vækst.
Bauman ser tendenser til en flydende modernitet, som individet skal forsøge at skabe en
identitet indenfor. Her gælder for individet en konstant afsøgning af muligheder, samt et forsøg
på at finde et moralsk grundlag, efter de traditionelle fællesskaber er forsvundet. Et
diskussionspunkt her er, om individet ikke i høj grad så søger moralsk grundlag blandt samfundsfæller,
og at disses dermed kommer til at ligne hverandre.
Refleksiviteten, som Giddens krediterer individet, gælder både for individets egen situation,
samt hvordan videnskaben skal forholde sig til sit genstandsfelt. Jeg vil her argumentere
for, at der ikke er tale om en ny tidsalder, men måske en mindre brydning indenfor det moderne,
hvor et perspektiv om individets kritiske evne finder plads. Dette er mere et brud indenfor
socialvidenskaben, end det er en egentlig empirisk brydning, efter min personlige opfattelse.
6. Litteraturliste
Bauman, Zygmunt 2000: Flydende Modernitet. København: Hans Reitzels Forlag.
Giddens, Anthony 2002: Modernitetens konsekvenser. København: Hans Reitzels Forlag. På
dansk ved Søren Schultz Jørgensen.
Jacobsen, Michael Hviid 2013: ”Zygmunt Bauman”, i Andersen, Heine et al. (red.): Klassisk og
moderne samfundsteori. København: Hans Reitzels Forlag: 469-487).
Kaspersen, Lars Bo 2013: ”Anthony Giddens”, i Andersen, Heine et al. (red.): Klassisk og moderne
samfundsteori. København: Hans Reitzels Forlag: 453-468.
Rasborg, Klaus 2013: ”Individualisering og social differentiering i den refleksive modernitet”.
Dansk Sociologi, 24, nr. 4: 9-35.

Valgfri opgave B: Boltanski og Bourdieu

1. Indledning
Den pragmatiske sociologi repræsenteres af Luc Boltanski, Laurent Thevenót og Bruno
Latour. De bryder med den dominerende diskurs indenfor samfundsvidenskaberne, der op til
1960 og 70’erne var præget af et strukturalistisk syn, bl.a. Pierre Bourdieu. De sætter fokus på
handling og praktisk fornuft, og bryder et samarbejde med Bourdieu, grundet nogle uoverensstemmelser
omkring individet og strukturers magt over dette (Blok 2013:529). Striden ligger i
opfattelsen af, hvorvidt individet rummer en kritisk sans for dets virke, eller om der i stedet
er tale om underliggende strukturer, individer er blinde for, og derfor domineres af. Jeg vil
søge at afklare de to positioner i efterfølgende redegørelse, og til slut diskutere om fransk
pragmatisme har grund til at anfægte Bourdieus opfattelse; om kritikken er relevant og rimelig.

2. Bourdieu
Pierre Bourdieu må siges at være en meget anvendt sociolog i vores samtid, måske allermest
på grund af hans teorier om kapitalformerne, der brød med den gængse opfattelse af økonomien
som den eneste eksisterende kapital. I denne opgave vil jeg dog rette fokus på hans teoriers
totale fravær af individualismeperspektivet, samt den kritik han udøvede mod samfundets
underliggende dominansmekanismer (Järvinen 2013:365;373;382). Jeg vil starte med hans begreber
habitus og doxa i forbindelse til det sociale rum og derefter om dét, han selv benævnte
kritisk sociologi.

2.1 Habitus, doxa og det sociale rum
Habitus er et helt grundlæggende begreb hos Bourdieu. Det omhandler de mentale strukturer,
eller dispositioner, som agenter forstår den sociale verden ud fra, så at sige deres livsverden. 

Denne er oftest for agenten uerkendt, men træder i kraft i alle tilfælde hvor en agent handler
eller opfatter og vurderer andres handlen (Järvinen 2013:372; Bourdieu 1994:60). Habitus
internaliseres gennem socialiseringsprocesser i barndommen, uddannelsessystemet, m.m.
(Wilken 2011:46-47). Den er dermed et udtryk for agentens position i det sociale rum, som
henviser til ens placering ift. andre agenter, på baggrund af den samlede mængde kapital og
fordelingen af denne mellem kulturel og økonomisk kapital (Järvinen 2013:385). Agentens
mentale strukturer, habitus, afspejler dermed de sociale strukturer, som agenten er blevet
internaliseret i forståelsen af livsverdenen (Bourdieu 1994:60). Agenten vil opfatte verden, og
dermed den legitimerede sociale orden som selvfølgelig, idet agenten er med til at reproducere
de opfattelses- og vurderingsstrukturer som agenten er skabt ind i, det vil altså sige på baggrund
af den internaliserede habitus (Järvinen 2013:373; Bourdieu 1994:64-65).
I forlængelse af dette er det interessant at tale om begrebet doxa. Doxa er det agenterne,
der har samme position i det sociale rum eller fungerer indenfor samme felt, er enige om,
så at sige. Feltets involverede agenter vil oftest have mange lighedspunkter i habitus, og dette
er med til at konstituere de forestillinger om rigtigt og forkert der eksisterer indenfor et felt.
Det er dette regelsæt der kaldes doxa, og disse overensstemmelser vil oftest være ikkeerkendte
eller usynlige, da de er dybt internaliseret i habitus (Järvinen 2013:378). Jeg vil i næste afsnit
komme mere i dybden med, hvordan dette kan forstås ift. Bourdieus kritisk sociologi.

2.2 Kritisk sociologi
Bourdieu anså sin teori som en kritisk sociologi. Han skriver om agenternes handling og verdensopfattelse:
”Agenterne har uden tvivl en aktiv forståelse af verden. Uden tvivl konstruerer de deres vision
om verden. Men denne konstruktion udføres under strukturel tvang.” (Bourdieu 1994:60).
Her kommer det til udtryk, hvordan agenternes eventuelle kritik af den dominerende
diskurs aldrig vil være forankret i en personlig opfattelse, men simpelthen et produkt af de
sociale strukturers internalisering af habitus (Bourdieu 1994:60). Bourdieus kritiske sociologi
søger at afdække de underliggende, usynlige dominanser, der styrer agenterne. Således er
hans agentbegreb udtalt forskellig fra et begreb om aktør, idet han ikke tillægger selvstændig,
refleksiv handlekraft til individerne (Järvinen 2013:372). Fx er kvinderne i mandsdominerede
samfund underlagt de sociale strukturer, der legitimerer maskulin dominans, og det er disse
strukturer, der former deres mentale strukturer. Det er derfor en næsten umulig opgave for
kvinderne at frigøre sig fra denne dominans, idet de gennem de sociale strukturers påvirkning
af deres habitus, faktisk anser det som legitimt at være domineret (Ibid.:373). Agenterne opfatter
altså sig selv gennem de dominerende gruppers opfattelse af dem (Ibid.:381).
Afslutningsvist vil jeg blot opsummere, at i Bourdieus optik kan individerne ikke forandre
strukturerne, fordi de er skabt ind i disse. Dette efterlader samfundsvidenskaben, og i
højeste grad sociologien, som de eneste, der kan gennemskue de sociale strukturer og skjulte
magtforhold, der dominerer agenterne. Heri findes årsagen også til, at han kalder sin sociologi
for kritisk. Kritikken retter sig mod de strukturer, der sætter den dominerende diskurs, og
det er disse, som iflg. Bourdieu, skal afsløres.
Efter afklaring af Bourdieus perspektiv om kritisk sociologi, vil jeg nu rykke videre til en
redegørelse for den pragmatiske sociologi, som kommer særligt til udtryk i Luc Boltanskis
skriverier.

3. Boltanski
Fælles for den franske pragmatiske sociologi er, at der fokuseres på aktørens refleksive og
kritiske dømmekraft. Jeg vil dog holde Luc Boltanskis gren af pragmatisk sociologi i centrum.
Boltanski og Thevenót skrev i starten af 1990’erne et værk, der blev grundlaget for det, som
kaldes sociologien om kritik. Heri ligger en reference til Bourdieus kritisk sociologi, og det er da
også et opgør med dennes skole (Blok 2013:529-530). Jeg vil i dette afsnit redegøre for sociologien
om kritik, inklusive de forskellige begreber, der danner grundlaget for teorien.

3.1 Retfærdiggørelsesregimer
Boltanski modstrider sig den struktur-sociologi, som iflg. ham ikke giver plads til det reflekterende
individ. Han siger, at den sociale verden har en iboende heterogenitet - at individer ikke
altid handler på samme måde, og at sociologien må følge individerne (Blok 2013:535-536; Held
2011:23). Han udvikler derfor et begreb om handlingsregimer, der omhandler de typer af
handlinger, et individ kan foretage i givne situationer, hvor der opstår konflikt, uenighed eller
kritik (Blok 2013:550; Held 2011:23;39). Retfærdiggørelsesregimet er et eksempel på et handlingsregime.
Det henviser til den sociale ordens almengyldige værdier, om hvad der er godt
eller retfærdigt (Held 2011:25-27). Retfærdiggørelsesregimer tager udgangspunkt i den opfattelse,
at aktører har kapacitet til at anvende universelle retfærdighedsprincipper i hverdagslige
situationer (Ibid.:9). Han gør her et forsøg hen mod at åbenbare dét, at mennesker kan leve
sammen på baggrund af moralske regler, og at en kritik eller uenighed kan afgøres gennem
principper for retfærdighed af enhver i det sociale fællesskab (Ibid.:38). Han stiller sig her
modsat Bourdieu, der mildest talt ikke levner nogen særlig tiltro til individets mulighed for at
reflektere over samfundets beskaffenhed.
Retfærdiggørelsesregimerne er historisk skabte, og dermed internaliseret i stort set alle
sammenhænge. Det være sig sproglige, materielle og institutionelle forhold, og dette giver
altså aktørerne en form for common-sense-forståelse for retfærdighed (Blok 2013:533-535).
Institutionelt kan det fx være lovgivning; Sprogligt fx at benytte sig af de rette termer, der
passer til en situation – det vil fx være malplaceret at tage ordet ”lokum” i brug når man, til et
mere formelt arrangement, vil henvise til toiletfaciliteterne; Materielt, fx ved et biluheld, at
man i fællesskab kan nå til enighed om, hvor store skaderne er, ved at besigtige materielle
forhold. Boltanski kalder henvisningen til sådanne retfærdighedsprincipper for civile grammatikker,
der hjælper til, at en konflikt i en situation kan løses, eller, at forkert brug af grammatikkerne
kan forværre konflikten (Ibid.:535).
3.2 Sociologi om kritik, aktørernes evne til at udøve kritik
Boltanski anfægter Bourdieus opfattelse af usynlige magtdominanser, idet han mener det fjerner
individets retfærdighedssans og moralske refleksion (Held 2011:17). Han mener også at
videnskabsmanden, i Bourdieus opfattelse, ophøjes til at være den eneste med en moralsk 
refleksion, og den eneste der kan se det sociales skjulte realitet (Ibid.:18). Boltanski sigter
mod at kreditere almindelige mennesker for den moralske dømmekraft og bevidsthed, han
mener de besidder. Han kalder det også aktørers kritiske kapaciteter (Blok 2013:529;Held
2011:19). Han skriver herom:
”[Det] handler [...] dog for sociologien om at [...] give fornyet status og en egentlig ontologisk
vægt til almindelige menneskers moralske dømmekraft. Heri består skiftet fra en kritisk sociologi
til en sociologi om kritik.” (Held 2011:19).
I ovenstående fremgår hans kritik af Bourdieu meget klart. ”Almindelige mennesker” er
ikke blevet tildelt nok kritisk sans indenfor de klassiske samfundsvidenskabelige teorier. Den
manglende opfattelse af, at aktøren er i stand til at reflektere, at denne arbejder på at ændre
omgivelserne, er for Boltanski det grundlæggende problem ved den kritiske sociologi (Held
2011:9).

3.3 Om videnskabens rotation
Boltanski hævder, at sociologien først har sin egentlige nytteværdi, når det arbejde, den udfø-
rer, kan vende tilbage og forandre det offentlige rum og aktørerne. Det er desuden også her,
sociologien, iflg. Boltanski, bliver egentlig kritisk, idet en kritik, der ikke involverer sig i dét,
den kritiserer, vil være hemmeligholdt for altid, uden at forandre eller debattere (Held
2011:77). Dette fører også videre til Boltanskis opfattelse af, at sociologien behandles på
samme måde af aktørerne, som sociologien behandler aktørerne, og at dette medfører en
forandring i det genstandsfelt, sociologien behandler. Fx publiceres sociologisk arbejder ofte i
medierne eller behandles af organisationer der har bestilt arbejdet, og almindelige mennesker
begynder at trække på begreber fra disse arbejder. På denne måde kan man fx se, at brugen af
ord, der først blev defineret af den moderne samfundsvidenskab, har nydt stor udbredelse i
samfundet (Ibid. 2011:77;80). Der sker altså en forandring gennem videnskaben af dét, sociologien
undersøger, som denne må forholde sig til. Jeg vil diskutere dette og andre forhold
vedr. redegørelsen nærmere i næste afsnit.

4. Diskussion
Både Bourdieu og Boltanski er kritikere, blot på vidt forskellig vis. Hvor Bourdieus sociologi
kritiserer samfundets dominans af agenterne, kritiserer Boltanski det, iflg. ham, mangelfulde
perspektiv på individet og dets kritiske kapaciteter. Jeg vil i disse følgende afsnit diskutere
hvorvidt den kritik Boltanski retter mod Bourdieu er rimelig og relevant.

4.1 Doxa og grammatikker
Først vil jeg udpege en påfaldende lighed ved deres teorier. Det gælder begreberne doxa og
civile grammatikker. Jeg vil hævde, at de to begreber minder særdeles meget om hinanden:
Hvor doxa beskriver koderne indenfor et felt, hvor overensstemmelser ift. ret og uret figurerer,
beskriver de civile grammatikker indenfor et regime på samme måde de principper for
retfærdighed, ret og uret, der eksisterer individer imellem. Man kan altså anskue det således,
at begge begreber udtrykker de fælles koder der gør sig gældende individer imellem, som er
usynlige og selvfølgelige for de involverede. Her kommer det til udtryk, hvordan Boltanski havde
sin start i samme skole som Bourdieu, og ikke er helt fjern fra denne. Han tilslutter sig
dermed nogle få punkter ved Bourdieus usynlige sociale strukturer, men med den store forskel,
at han mener aktørerne er i stand til at reflektere over disse retfærdiggørelsesprincipper,
og bryde de sociale strukturer, gennem deres reflekterende, kritiske kapacitet. Desuden argumenterer
Boltanski for det sociales iboende heterogenitet - at individer ikke altid handler
ens. Det er her, deres perspektiver kommer i karambolage.

4.2 ”Nok struktur!”
Bourdieus overbevisning omkring strukturers altoverskyggende betydning anfægtes ikke blot
af Boltanski. Meget af den kritik der rettes mod Bourdieu i vores samtid sigter netop mod
denne opfattelse, der ikke levner aktører muligheden og kapaciteten til at bryde dominerende
strukturer. Man kan tilslutte sig, at meget i samfundet styres af strukturer, og dette giver da
også en udmærket forklaring på hvorfor social ulighed kun meget trægt kan forandres, og at
det i høj grad viser sig, at vi ikke er rykket langt fra et før-moderne samfund, hvor man havner
det samme sted som ens forældre i det sociale rum. Iflg. Bourdieu ville det dog være vanskeligt
overhovedet at flytte sig, da habitus vil styre individet mod at reproducere samfundsforholdene, 
som de er, og dermed også individets kapitalmængde og -fordeling. Her kan det dog
indvendes, at der rent empirisk er eksempler på brud i habitus, fx i uddannelsessystemet: Hvis
et ikke-akademikerbarn kommer på universitetet, hvorfra har vedkommende så tillært sig de
koder, som gælder på det akademiske felt? Habitus for dette individ er stadig internaliseret af
forældre, der ikke kender de akademiske koder. Man kan have udviklet kompetencer, der har
rykket habitus gennem en ungdomsuddannelse, men der er også flere eksempler på politikere,
som fx Pia Kjærsgaard, der højest har fuldført en social- og sundhedshjælperuddannelse, og
alligevel er havnet i et embede, som normalt udgøres af akademikeruddannede. Man kan her
pointere, at selvom Bourdieu tror på, at habitus forandres gennem livet, så argumenterer han
ikke ligefrem for at dette sker så sent, som efter en videregående uddannelse. Her ligger Boltanskis
reflekterende og kritiske individ mere ligefor, at kunne forandre sin position.

4.3 To gange kritik
Et centralt punkt er Boltanskis og Bourdieus forskelligartede opfattelse af individet. Denne
opfattelse har indflydelse på andre aspekter, som jeg vil forsøge at belyse. Et første kritikpunkt
fra Boltanski er sociologiens rolle. Hvor Bourdieu ser det som sociologiens opgave at afsløre
dominanser for at befri agenterne, tror Boltanski på individets refleksion. Det ser man fx når
Boltanski skriver:
”Forskningsrapporten har altså meget store chancer for selv at blive en del af sagsmappen, et
bidrag til debatten, en ressource der kan mobiliseres for at understøtte givne argumenter, og
som altså kan påvirke den sag, som aktørerne er involverede i [...]” (Luc Boltanski i Held
2011:77).
Han antager det syn, at idet aktørerne har en kritisk evne, ikke blot forbeholdt den videnskabelige
forskningsverden, vil de forholde sig kritisk til den viden, der produceres af videnskabsfolkene.
Her henviser han til, at aktørerne deltager aktivt i både samfundsdebatten,
men også i vidensproduktionen. Han beskriver hvordan aktørerne indoptager samfundsvidenskabens
begreber, som fx ”småborgerlig”, ”interesse”, ”magt”, m.m., som ikke blev taget i
brug af almindelige borgere før samfundsvidenskabens udbredelse (Held 2011:80). Selvom
udtrykket ikke direkte tages i brug, vil jeg argumentere for, at denne til aktørerne tilbagevirkende
proces, og aktørernes refleksivitet omkring den, minder overvejende meget om Anthony Giddens’ dobbelte 
hermeneutik. Dette begreb henviser netop til hvordan den sociologiske
viden påvirker genstandsfeltet, for derefter at påvirke sociologien tilbage igen (Giddens
2002:21). Genstanden for sociologiens undersøgelser ændrer sig altså i takt med, at der produceres
viden om den. Samme overbevisning finder vi netop hos Boltanski med hans refleksive
og kritiske aktører. Der er altså flere sociologer der modsætter sig Bourdieus temmelig
deterministiske og pessimistiske syn på samfundet, og jeg vil på baggrund af dette hævde at
det er en relevant kritik af Bourdieu, vi her har at gøre med. Jeg vil i næste afsnit diskutere de
to forskellige syn på sociologiens samfundsrolle.

4.4 Utopia og dystopia
At tage udgangspunkt i aktørens kritisk evne er også en optimistisk sociologi, som Boltanski
belyser det. Hvis sociologien skal kunne gøre sig forhåbninger om at kunne forandre og gøre
sig gældende i den virkelige verden, giver det rigtig god mening at følge aktørerne (Held
2011:39). Bourdieu er forholdsvis pessimistisk, i den forstand, at der som sådan ikke er noget
at gøre ved, at den sociale orden defineres af dominerende magter. Hvis agenterne udelukkende
reproducerer usynlige strukturer, der udøver symbolsk vold over dem, uden at de kan
forandre disse strukturer, efterlader det menneskeheden i en form for dystopisk verden.
Bourdieus meget deterministiske syn på samfundet, kan synes temmelig deprimerende, og det
er da også pessimistisk at hele ansvaret for oplysning og hjælp til samfundets individer ligger
hos samfundsforskerne. Her har Boltanski et andet syn på tingene, der i høj grad er optimistisk:
En tro på at individerne i samfundet har de kapaciteter, det kræver at forandre forhold i
samfundet, samt en kritisk sans for at afsløre dominans. Personligt synes jeg det sidste klinger
mest forfriskende, og jeg vil da også påstå, at have familie og venner udenfor den samfundsvidenskabelige
verden, der har deres kritiske sans i god behold. Jeg vil i næste afsnit konkludere
på denne opgave.

5. Konklusion
Habitus’ betydning i Pierre Bourdieus teoriretning kan ikke understreges nok. Det er i dette
begreb hans påstand om samfundsstrukturers uigennemsigtighed og individets mangel på kritisk
evne er funderet. Begrebet leder til doxa, som på mange punkter minder om Luc Boltanskis
civile grammatikker. Det være sig de fælles referencepunkter mennesker finder indenfor
disse to, der gør, at samfundet fungerer, som at disse koder er mere eller mindre uerkendte
og usynlige.
Hvor Bourdieu kun ser strukturers dominans, tillægger Boltanski stor kapacitet til aktø-
rer, og deres kritiske sans. Dette afspejler sig også i deres syn på sociologiens rolle, hvor
Bourdieu ser opgaven i at befri individer fra strukturerne, og Boltanski at individerne reflekterer
over sociologien og forandres gennem denne. Boltanski anlægger således et mere optimistisk
syn på samfundet, end man finder hos Bourdieu.

6. Litteraturliste
Bourdieu, Pierre 1994: ”Socialt rum og symbolsk magt” i Bourdieu, Pierre: Centrale tekster indenfor
sociologi og kulturteori. København: Hans Reitzels Forlag: s. 52-69.
Giddens, Anthony 1994: Modernitetens konsekvenser. København: Hans Reitzels Forlag. På
dansk ved Søren Schultz Jørgensen.
Held, Lars (red.) 2011: Luc Boltanski. Pragmatisk sociologi. København: Hans Reitzels Forlag.
Järvinen, Margaretha 2013: ”Pierre Bourdieu”, i Andersen, Heine et al. (red.): Klassisk og moderne
samfundsteori. København: Hans Reitzels Forlag: 365-385.
Wilken, Lisanne 2011: Bourdieu for begyndere. København: Hans Reitzels Forlag: 44-64.



Del 1. Obligatorisk spørgsmål
Et samfund	i udvikling
Nutidens samfund er i konstant udvikling – især inden for viden og teknologi. Muligheder åbner
sig for individet, hvilket stiller nye krav til, at man skal skrive sin egen historie.
Den nye tids muligheder er omdrejningspunktet for denne opgave, hvori der redegøres
for nogle af de nye tendenser, der præger samfundet i dag. Derudover diskuteres det,
hvorvidt disse tendenser udgør et brud med den tidligere modernitet eller blot ligger i forlængelse
af denne. I opgaven tages udgangspunkt i sociologerne Anthony Giddens og Zygmunt
Baumans teoretiske analyser af det moderne samfund.

Afgrænsning og disposition	
Jeg har valgt at bruge Bauman og Giddens, fordi de har bidraget til at analysere det moderne,
herunder kendetegn for det tidlige og nye moderne, og hvorvidt man overhovedet kan tale om
forskellige tider indenfor det moderne. Begge sociologer er nulevende, og deres teorier omhandler
vores samtid.
Indledningsvis vil jeg se på modernitet fra et historisk perspektiv og definere begrebet.
Herefter vil jeg redegøre for hovedtendenserne i Giddens og derefter Baumans analyse
af det moderne. Til slut vil jeg diskutere, hvorvidt tendenserne udgør et brud med den tidligere
modernitet eller ligger i forlængelse af denne.
Modernitet
Vi bruger ofte betegnelserne det moderne eller modernitet til at karakterisere de vestlige samfund
efter oplysningstiden. Det moderne samfund står i kontrast til det traditionelle, hvor folk
var styret af religion og traditioner (Rasborg 2011:425). Som videnskaben og teknologien brød
frem i oplysningstiden, udviklede samfundet sig, og man begyndte at stille spørgsmålstegn ved
de religiøse forestillinger og traditionelle levemåder (Poder 2007:505). Industrialiseringen i
1800-tallet medførte en urbanisering, og ligeledes medførte kapitalismens fremkomst en mentalitetsændring
blandt arbejderne. Der opstod en ny arbejdsdeling med individet i fokus, samt en 
individualisering, der har medført øget refleksivitet. Forandringerne har ført til, at samfundet er
blevet moderne (Ibid.:506).
Disse udviklingstendenser kendetegner især den tidlige modernitet, men siden da har
samfundet udviklet sig ydermere. Jeg vil i nu redegøre for en række nye samfundstendenser.

Nye	samfundstendenser	
Giddens	og	modernitetens	dynamik
I sin analyse af modernitet beskriver Giddens, hvordan ”vi er på vej ind i en epoke, hvor konsekvenserne
af moderniteten bliver mere radikale og universelle end før.” (Giddens 1996:10).
Han tager afstand fra det, som andre har kaldt postmodernitet, og kalder i stedet nutiden for
højmoderne (Ibid.:140). Han mener, at vi stadig er i moderniteten, og ikke kan beskrive nutiden
som værende efter det moderne. Dette vil jeg vende tilbage til i diskussionen.
Giddens bruger begrebet om modernitetens dynamik som grundelement i sin analyse
af det moderne. Denne dynamik udgør og er mulig pga. tre forhold, som jeg vil redegøre
for i følgende.

Modernitetens	dynamik
Modernitetens dynamik udspringer af tre faktorer: Adskillelsen af tid og rum, udlejringen af
sociale systemer og refleksivitet (Giddens 1996:22) Grundtanken omkring modernitetens dynamik
er, at moderne institutioner er dynamiske; at globaliseringen har medført muligheden for
at samarbejde på tværs af lande- og kontinentgrænser, samt at sociale praksisser undersøges af
individet jf. den viden han/hun har om dem, og at individet tænker over sine handlinger
(Ibid.:22;39). Dette vil jeg uddybe i følgende.

Adskillelse af	tid og rum
I den præmoderne verden havde man hverken ure eller geografiske optegninger, så tid og sted
var diffuse begreber. I slutningen af 1700-tallet blev det mekaniske ur udviklet, og man begyndte
at opdele dagen i perioder (Giddens 1996:23). Derudover udviklede man verdensomspændende
kalendere, så hele verden nu følger samme dateringssystem (Ibid.:23).
Tid og rum var stærkt forbundet i det præmoderne samfund, men også dette er ændret.
Dengang krævede det, at man fysisk var samme sted for at kunne interagere, hvorimod det
i dag er muligt at være i samme rum uden at være samme sted. Man kan fx kommunikere via 
internettet, selvom man befinder sig langt fra hinanden. Giddens forklarer det således: ”Lokalitetens
’synlige’ form skjuler den geografiske udstrækning af de relationer, der bestemmer dens
natur.” (Giddens 1996:24). Man kan altså ikke sige noget om de indblandede individers geografiske
placering ud fra den form, hvorved de kommunikerer, da de teoretisk set kunne befinde
sig hvor som helst. Adskillelsen af tid og rum er en forudsætning for udlejringen, som jeg vil
gøre rede for i nedenstående.
Udlejring	
Det næste vigtige element i modernitetens dynamik er udlejringen af sociale systemer, hvorunder
der findes to udlejringsmekanismer: Symbolske tegn og ekspertsystemer (Giddens
1996:26). Et symbolsk tegn er et udvekslingsmedie, der kan bruges af alle, og Giddens har især
fokus på penge som symbolsk tegn. Den globale brug af penge gør det muligt at handle i hele
verden: ”’Penge som betalingsmiddel’ er imidlertid både et centralt træk ved det moderne samfund
og et specifikt symbolsk tegn. De er fundamentale for udlejringen af moderne økonomisk
aktivitet generelt.” (Giddens 1996:29). Penge er altså helt centrale for den moderne økonomi,
da de muliggør global handel og de kapitalistiske markeders ekspansion (Ibid.:29).
Ekspertsystemerne udgøres af teknisk og faglig ekspertise, som organiserer de
sociale og materielle systemer, vi færdes i (Ibid.:31); det kan fx være pædagogen eller piloten.
Ekspertsystemerne udgør en udlejringsmekanisme, da den sociale relation bliver fjernet fra
konteksten; man skal altså ikke kende chaufføren for at køre i bussen osv. (Ibid.:31). Begge
disse udlejringsmekanismer er forudsat af adskillelsen af tid og rum samt tillid.
Udlejringsmekanismerne kan kun fungere i praksis, hvis individerne har tillid til
dem. Da vi på ingen måde kan sikre os fuld information om alle aktiviteter i samfundet, kan
samfundet kun opretholdes, hvis individet har tillid til, at udlejringsmekanismerne er velfungerende,
og at reglerne og normerne overholdes.

Refleksivitet
Den tredje nyere tendens er refleksivitet. Den moderne refleksivitet indebærer, at tanke og
handlen konstant sættes op mod hinanden (Giddens 1996:39). Man reflekterer over sin kommende
handling, inden man udfører den; så handler man, og derefter reflekterer man over handlingen.
Individet er i konstant dialog med sit indre, i form af den reflekteren han/hun gør sig.
Derudover består refleksiviteten i, at sociale praksisser ”undersøges og omformes i lyset af indstrømmende
information om de samme praksisser” (Giddens 1996:39). De sociale praksisser bliver helt naturligt gransket 
og ændret af de individer, som indgår i dem. Dette i takt med at
individerne indsamler information om disse. Således er det sociale liv dannet gennem og af
aktørerne og den viden, de har om det. Det gælder således for vores verden, at den ”grundlæggende
konstitueres gennem refleksivt anvendt viden” (Giddens 1996:40), men da viden aldrig
er helt sikker, vil verden således revideres undervejs.
Opsummerende mener Giddens, at vi gennem vores handlinger producerer og reproducerer
det omgivende samfund, der er kendetegnet ved adskillelsen af tid og rum, udlejringsmekanismer
samt en refleksiv tilegnelse af viden.
Bauman	og	den	flydende	modernitet
Ifølge Bauman er modernitet og postmodernitet ikke isolerede, historiske faser, men blot dele
af en moderniseringsproces, som aldrig vil afsluttes (Jacobsen 2007:444). Han peger dog på, at
samfundet har skiftet karakter fra at være præget af en tung kapitalisme til en let kapitalisme,
samt solid modernitet, der har ændret sig til at blive ’flydende modernitet’ (Ibid.:454). Netop
dette begreb er omdrejningspunktet for Baumans modernitetsanalyse, og jeg vil derfor tage
udgangspunkt i dette i min redegørelse.
Flydende	modernitet
Ifølge Bauman er nutidens samfund i en fase af flydende modernitet, da der ikke længere findes
bindinger og retningslinjer, som der gjorde før. Ligeledes er individet ikke længere bundet af et
forudbestemt livsforløb, men er fri til at vælge og forbruge, samt skabe sig selv og sine omgivelser,
som han/hun ønsker (Bauman 2000:455). Den flydende modernitet både medfører og er
et resultat af flere faktorer, som jeg vil redegøre for i følgende.
Fra	tung	til	let	kapitalisme	
Bauman bruger metaforen ’skib’ for den tunge kapitalisme og ’fly’ for den lette kapitalisme.
Med dette skelner han mellem kapitalismens højdepunkt i 1800-tallet og kapitalismen, som den
er i dag. I den tunge kapitalismes tid var livets vej forudbestemt, og man blev automatisk en del
af det traditionelle livsmønster. Modsat dette er livet i den lette kapitalisme præget af, at der
ikke er nogen forudbestemt destination. Det er derfor op til individet selv, hvad vedkommende
vil med sit liv (Bauman 2000:79). 

I den tunge kapitalismes tid, hvor individets mål var fastlagt på forhånd, ”ville
folk for det meste, måske udelukkende, beskæftige sig med de midler, hvormed målene skulle
nås.” (Bauman 2000:80), hvorimod den lette kapitalismes tid lægger op til, at ”de fleste mennesker
vil tilbringe størstedelen af deres liv med at grunde over valget af mål snarere end med
at lede efter midlerne til at nå de mål, der ikke kræver refleksion.” (Bauman 2000:82). Hermed
mener Bauman, at tidligere tiders tilværelse krævede, at man nåede frem til det forudbestemte
mål, og det var midlerne, til at nå målet, som var omdrejningspunktet for tilværelsen. I dag har
man ikke fokus på midlerne men på målet, som individet selv skal definere (Ibid.:82). Dette
medfører en individualisme, som jeg vil beskæftige mig med i følgende.
Individualisme	og	identitetsdannelse	
En af den flydende modernitets helt store udfordringer er den stigende individualisme. I forlængelse
af definitionen af den lette kapitalisme opstår en problemstilling, som især kendetegner
nutiden. Friheden har medført en lang række muligheder, og individet skal træffe valg om
sig selv og sine omgivelser (Bauman 2000:83). Individets opgave er at finde ud af, hvem
han/hun er, hvilke evner han/hun besidder, og hvilke mål han/hun kan realisere. De mange muligheder
tilføjer en ny spænding til livet, men det kan også medføre en angst (Ibid.:83). Dette
fordi et valg betyder et fravalg, og dermed skabes en usikkerhed ved, om man har valgt forkert.
Bauman fletter begreberne om let kapitalisme og individualisme sammen i en metafor
om shopping, som jeg redegører for i følgende.

Forbrugerisme	
Bauman hævder, at medlemmerne i den flydende modernitet opfattes som forbrugere i modsætning
til tidligere, hvor de var producenter. De uendelige muligheder ses som en form for
indkøb, da valgene er med til at skabe og udtrykke individets identitet. Bauman kalder således
livsbeslutninger for forbrugsvalg. Evnen til at mestre forbrugsvalgene afhænger af, hvor ressourcesvagt-
eller stærkt individet er. Individernes forskellige livsomstændigheder gør, at der
skabes et skel mellem mennesker mht. muligheder og beslutninger (Bauman 2000:119). 

Brud med historien?	
Da jeg nu har redegjort for de nye tendenser i det moderne samfund, vil jeg i følgende diskutere,
hvorvidt tendenserne er brud med den tidligere modernitet eller ligger i forlængelse med
denne.
Historien	ifølge	Giddens	
Giddens er af den opfattelse, at historien og den sociale udvikling er diskontinuert (Giddens
2000:11). Med dette menes, at historien er usammenhængende og præget af brud. Han tilføjer,
at de moderne, sociale institutioner er unikke og ikke antager samme form, som i det traditionelle
samfund: ”Jeg vil fremhæve den særlige diskontinuitet, eller det sæt af diskontinuiteter,
der er forbundet med den moderne periode. De livsformer, som moderniteten har frembragt,
har på en hidtil uset måde revet os bort fra alle traditionelle typer af social orden.” (Giddens
2000:12). Heri påpeges bruddet mellem det traditionelle samfund og moderniteten. Yderligere
mener Giddens, at det er lettere at analysere moderniteten, hvis historien ikke opfattes som en
enhed af lineær udvikling men som et sæt af ”afgrænsede episoder af historisk forandring”
(Giddens 2000:13), dvs. hvis man opfatter moderniteten som en særskilt periode i historien.
Når Giddens beskriver samtiden, hævder han, at vi ikke er på vej ind i en postmodernitet
men blot er i en epoke, hvor modernitetens konsekvenser viser sig og bliver mere radikale
og universelle (Ibid.:10). Dvs., at vi i dag oplever konsekvenserne af moderniteten, da
samfundet har været moderne i så lang tid, at vi ikke længere er en del af den tidlige modernitet,
men er kommet videre herfra. Mht. postmoderniteten hævder han, at vi kan skimte fremvæksten
af denne i fremtiden, hvilket understøtter, at vi endnu ikke er kommet hensides moderniteten,
men bevæger os inden for den (Ibid.:50).
Giddens mener således ikke, at vi befinder os i postmoderniteten. Samtidig fokuserer
han på bruddet mellem det traditionelle og moderne samfund, i stedet for at fokusere på
udviklingen inden for moderniteten. Dette tyder på, at Giddens overordnet set betragter de nye
samfundstendenser som værende i forlængelse af den tidligere modernitet i højere grad end et
brud med denne. Denne opfattelse af historien stemmer ikke overens med, hvordan Bauman
betragter den. Dette vil jeg komme ind på i næste afsnit. 

Baumans	historieforståelse
Bauman betragter overgangen fra det traditionelle til moderne samfund som et brud, ligesom
Giddens, men de efterfølgende betragtninger er forskellige. Bauman karakteriserer det moderne
samfund som kapitalistisk, og skelner mellem den tunge og lette kapitalisme inden for moderniteten
(Bauman 2000:74). Allerede her er der forskel, da Giddens netop ikke skelner mellem
tidlig og senere modernitet. Under den tunge kapitalisme var samfundet et producentsamfund
ifølge Bauman, mens det er et forbrugersamfund i dag (Ibid.:102). Med denne tydelige skelnen
kan man argumentere for, at der er sket et brud med den tidlige modernitet, da de to samfundsformer
er radikalt forskellige jf. tidligere redegørelse. Hermed sagt, at individualisme og forbrugerisme
er to nye tendenser, der adskiller sig og bryder med den tidlige modernitet.
Baumans teori, om flydende modernitet, handlede som udgangspunkt om postmodernitet
(Jacobsen 2007:448). I sin analyse indikerer han, at vi befinder os i postmoderniteten,
men at den ikke er en ny historisk epoke, der befinder sig hinsides moderniteten, men befinder
sig inden for moderniteten (Ibid.:444). Dette både stemmer overens og er i modstrid med
Giddens opfattelse. Mens Giddens ikke mener, at vi er kommet til postmoderniteten endnu,
hentyder Bauman, at vi befinder os i denne, idet han definerer den lette kapitalisme, som samfundet
er præget af i dag, ved samme træk som både postmoderniteten og den flydende modernitet1
(Ibid.:448). Dog er de enige om, at vi ikke er hinsides moderniteten, men stadig befinder
os i den.
Bauman modsiger sig selv her, da han samtidig mener, at man ikke kan definere deciderede
historiske faser, men at både modernitet og postmodernitet er moderniseringsprocesser.
Med det mener han, at moderniteten indebærer konstant forandring og udvikling, og ikke
er en statisk tilstand. Herudover betragter han moderniteten som uafsluttelig (Ibid.:444). Ifølge
dette udsagn vil brud med moderniteten ikke være mulige, når denne netop ikke kan brydes og
afsluttes, da det er en proces. I denne proces vil der givetvis ske ændringer, men disse vil stå i
forlængelse af forrige ændringer. Man kan derfor argumentere for, at de nye tendenser, som
Bauman fremhæver, står i forlængelse af den tidligere modernitet, og at de ikke udgør brud
med denne. Det skal her tilføjes, at Baumans opfattelse af postmoderniteten blev misforstået og forbundet med
kunst, arkitektur m.v., hvilket postmodernisme beskæftiger sig med. Han begyndte derfor at bruge begrebet
om flydende modernitet i stedet (Jacobsen 2007:454).

Konklusion
I denne opgave har jeg først redegjort for Giddens og Baumans modernitetsanalyser. Derefter
har jeg diskuteret, hvorvidt tendenserne udgør et brud med den tidligere modernitet eller ligger
i forlængelse heraf. Jeg vil nu give en afsluttende konklusion på dette.
Ifølge Giddens er det moderne samfund præget af en dynamik, der udspringer af
adskillelse af tid og rum, udlejringsmekanismer og refleksivitet. Tendenserne har haft stor
påvirkning på individet, der i dag er frit, pga. den fleksibilitet, som dynamikken udgør. Baumans
modernitetsteori tager udgangspunkt i et aftraditionaliseret samfund. Den flydende modernitet
viser opløsningen af absolutte værdier, hvilket afspejles ved, at individet nu skal vælge
sine egne mål. Det moderne samfund er således defineret ved en grundlæggende frihed og
fleksibilitet, samt en uendelig række muligheder.
Ift. diskussionen fremstår Baumans teori tvetydig, da han både fremstiller brud i
moderniteten og samtidig argumenterer for, at moderniteten er uafsluttelig. Denne dobbelthed
gør det svært at konkludere noget, men jeg vil hævde, at tendenserne overordnet set ligger i
forlængelse af den tidligere modernitet. I modsætning hertil virker Giddens mere klar i sin præ-
sentation af samfundets nye tendenser. Dog er han også svær at gennemskue, fordi han primært
beskæftiger sig med bruddet mellem det traditionelle og moderne samfund, og ikke klargør den
konkrete udvikling inden for moderniteten. Ift. tendenserne om adskillelse af tid og rum, udlejringsmekanismer
og refleksivitet bliver det således ikke påpeget, om disse er et resultat af den
tidlige modernitet eller om de blot er forudsætningen og grundlaget for moderniteten i det hele
taget. Jeg antager dog, at fx adskillelse af tid og rum er en langvarig proces, der startede ved
modernitetens begyndelse og har udviklet sig lige siden. Vi kan derfor tale om de nye tendensers
udvikling, som en forlængelse af den tidlige modernitet. Dette gælder også for udlejringen
af sociale systemer og refleksiviteten.

Magt i	det moderne samfund
Gennem menneskets historie har magt været en essentielt styringskilde. Udviklingen af det
moderne samfund har dog medført, at forståelsen af magt er ændret. Magtens placering, og
hvorvidt denne overhovedet kan placeres, er emner, som Pierre Bourdieu og Michel Foucault
har arbejdet med at analysere. Udover at omhandle magt vil denne opgave have fokus på strukturelle
og aktørmæssige sammenhænge ift. magt. Således vil der først gives en introduktion til
begreberne om aktør og struktur. Derefter redegører jeg for Bourdieus magtanalyse, samt diskuterer,
hvorvidt Bourdieu indtager en aktør- eller strukturmæssig position. Herefter følger
lignende redegørelse og diskussion af Foucaults magtanalyse, og til sidst diskuterer jeg, om
sammenhængene om magt kan gøres til genstand for kritik.

Aktør vs. struktur
Sociologisk teori inddeles typisk i to positioner, hvorfra man forklarer samfundet: Et aktør- og
et strukturperspektiv. Teorier, der antager et strukturelt perspektiv, anskuer samfundet som et
system, der består af en institutionalisering af sociale aktiviteter, samt et sæt regler og retningslinjer,
der både begrænser og mulliggør individernes handlinger. Hermed ment at samfundet
skaber orden og system, hvilket udgør grundlaget for, hvordan individer handler. Man kan krititisere
denne position for at negligere aktørens frie handlingsmuligheder (Kaspersen 2007:426).
På den modsatte side findes det aktørorienterede perspektiv. Med dette betragtes
samfundet som summen af individernes handlinger. Det er individets handlinger, der former
samfundet, og ikke samfundet, der former individet. Kritikken af aktørperspektivet ligger i, at
det er svært at forklare, hvorfra de normer og regler, som aktørerne handler ud fra, kommer
(Ibid.:427).

Pierre	Bourdieu og magt
For at forstå Bourdieus magtbegreb må man først forstå hans syn på objektive og subjektive
strukturer, samt hans kapitalform-teori. Bourdieu karakteriserer selv sit arbejde som konstruktivistisk
strukturalisme. Han mener, at der eksisterer objektive strukturer, som ikke bliver påvirket af aktørernes ønsker,
men derimod ubevidst styrer aktørernes handlinger (Bourdieu
1994:52). Ligeså mener han, at der eksisterer subjektive strukturer, som udgøres af netop aktø-
rernes ønsker og bevidsthed. Habitus konstitueres gennem disse, da de subjektive strukturer
bl.a. er indlejrede vaner og dispositioner i aktørerens bevidsthed (Ibid.:53).
Kapitalformer
Kapitalformerne udgøres af økonomisk, kulturel, social og symbolsk kapital. Den økonomiske
kapital omfatter materielle ressourcer; kulturel kapital udgøres af dannelse, mens social kapital
omfatter individets sociale netværk (Mathiesen 2011:294). I Bourdieus magtteori bruges økonomisk,
kulturel og symbolsk kapital, hvorfor denne opgave fremad kun har fokus på disse.
Som et af de vigtigste elementer i analysen finder vi symbolsk kapital. Denne
kapitalform udgøres her af kulturel og økonomisk kapital, ”hvis de opfattes og anerkendes som
legitime” (Bourdieu 1994:57). Når et individ besidder meget økonomisk og/eller kulturel kapital,
og dette giver prestige, vil kapitalformerne udvides til symbolsk kapital; dette kan føre til
symbolsk magt, hvilket er magten til at skabe ting med ord (Ibid.:67f). Dette vil jeg forklare i
følgende.

Symbolsk magt
Individer med symbolsk magt danner en elite, som er med til at skabe den sociale virkelighed.
De bliver smagsdommere ved at konstruere verdensbilledet, samt påvirke den objektive sandhed
og dermed andre aktører, som befinder sig på et lavere kulturelt og økonomisk niveau. Aktørernes
ønske om at besidde symbolsk kapital kan være så stort, at der opstår symbolske kampe,
hvor sandheden om den sociale verden står på spil (Bourdieu 1994:66).
Den symbolske magt er konstituerende, dvs. at den er i stand til at forandre den
sociale verden, samt producere eller anerkende grupper, hvis følgende to betingelser er opfyldt:
For det første skal magten baseres på aktørens besiddelse af symbolsk kapital. Den afhænger af
den autoritet, som aktøreren har opnået i kampe, og hvorfra han får ydermere anerkendelse
(Ibid.:67). Den symbolske kapital er således reproducerende og bliver forstærket, jo mere anerkendelse,
der opnås (Ibid.:64). For det andet afhænger det af, i hvor høj grad aktørens vision er
baseret på realiteter (Ibid.:68). Jo tættere visionen er på virkeligheden, jo mere effektiv vil den
være. Aktøren kan ikke skabe noget helt fra bunden, men kan være med til at styrke anerkendelsen
af en allerede eksisterende gruppe. For at en gruppe kan eksistere i første omgang, må den opnå anerkendelse; 
også dette kan aktøren bruge sin symbolske magt til at opnå på gruppens
vejne, ved at han/hun bliver talsmand for gruppen (Ibid.:69). Den magt, som aktørerne
opnår, er med til at forme det sociale rum, som jeg vil redegøre for i nedenstående.

Det sociale rum
Aktørernes besiddelse af symbolsk kapital er ydermere med til at konstituere og opretholde den
sociale orden i det sociale rum. Konstrueringen af dette rum sker på baggrund af aktørernes
relative positioner, som er fastsat på basis af fordelingen af økonomisk og kulturel kapital
(Bourdieu 1997:21). Aktørerne har mere til fælles ”jo tættere de befinder sig på hinanden i
disse to dimensioner (…) og desto mindre til fælles, jo længere de befinder sig fra hinanden”
(Bourdieu 1997:21) Det betyder, at aktørernes respektive besiddelse af økonomisk og kulturel
kapital er med til at definere, hvor de befinder sig i det sociale rum. Derudover forholder det sig
sådan, at jo højere oppe man befinder sig på Bourdieus kapitaldiagram fra La Distinction, jo
mere magt har man (Ibid.:24). Vi har således at gøre med et samfund, hvori der sker en opdeling
af borgerne, alt efter hvor meget kapital de besidder. Ligeledes finder man grupperinger,
hvori aktører, som besidder lige meget økonomisk og kulturel kapital, er nærmere hinanden.
Implicit sker der altså en differentiering af samfundet på basis af aktørernes besiddelse af symbolsk
kapital.
Bourdieu mener altså, at der findes en oppefrakommende magt, hvor aktører med
symbolsk magt definerer den objektive sandhed, der indlejres i de mindre magtfulde aktører
som ’naturlige’. I stor kontrast til denne magtanalyse finder vi Foucaults forståelse af magt,
hvilken der redegøres for senere. Først vil jeg diskutere hvorvidt Bourdieu antager et aktørmæssigt
eller strukturmæssigt perspektiv.

Bourdieus position
Jeg vil vende tilbage til det, jeg først redegjorde for om konstruktivistisk strukturalisme, da det
er interessant ift. en diskussion om, hvorvidt Bourdieus teorier forklares ud fra et struktur- eller
aktørmæssigt perspektiv.
Bourdieus teori om symbolsk magt indeholder både aktør- og strukturmæssige
elementer. Da det er den dominerende klasses holdninger, der legitimeres og skaber den objektive
sandhed, udgør dette som udgangspunkt en aktørmæssig position. Heri ligger det, som 
Bourdieu kalder det subjektivistiske, i og med det er aktørerne, som skaber samfundsdiskursen
(Bourdieu 1994:55). På den anden side kan man hævde, at den dominerende elite tager form
som en oppefrakommende struktur, da de dominerede klasser internaliserer elitens tanker og
holdninger. Det er således den dominerende elite, der styrer de domineredes handlen, hvilket
stemmer overens med den strukturmæssige positions opfattelse af, at det er en højere struktur,
der styrer individerne.
Bourdieu er bevidst om denne dialektik. Dette viser han bl.a. ved at antage en
konstruktivistisk strukturalistisk position, hvori både de aktørmæssige og subjektivistiske
aspekter er med, samt de strukturelle og objektivistiske aspekter. Således overskrider han aktør/struktur-dualiteten
med hans ontologi om strukturalistisk konstruktivisme, da denne indebærer
begge elementer (Ibid.:52).

Michel	Foucault og magten	
Foucault har i sit arbejde med subjektivitet analyseret magt, herunder italesættelsen og udviklingen
af magt gennem tiderne. Historisk har der typisk været én leder af et givet samfund, som
har siddet på magten; senere har dette udviklet sig til at være staten. I følgende gives et indblik
i, hvordan Foucault mener, at magten ændret sig fra at være totaliserende til individualiserende.

Pastoralmagten
Foucault fremhæver, at ”the state’s power (…) is both individualizing and a totalizing form of
power” (Foucault 1982:213), altså at staten er så magtfuld, at den både er individualiserende og
totaliserende. Han mener derudover, at der er sket en udvikling i magt, som bunder i kristendommen.
Den moderne, vestlige stat har integreret en magtstrategi fra kristendommen, som
kaldes pastoralmagten (Ibid.:215). Det revolutionerende for denne magtform er dens fokus på
det enkelte individ. Som kristen lever man efter kristne værdier for at komme i himlen, og kristendommen
har derfor fokus på individet gennem hele dets liv (Ibid.:214). Det er netop dette
fokus, som den moderne stat har indkorporeret i sin magtform i et forsøg på at være mindre
totaliserende (Ibid.:213).
Foucault peger i forlængelse af dette på, at magten ikke ligger hos bestemte personer
eller klasser. Han kæder ikke magten sammen med politiske, økonomiske eller sociale 
strukturer og mener ikke, at magten er hierakisk (Lindgren 2007:334). Foucault ønsker med
sine studier at undersøge, hvad magt er, ikke hvem der har magten. For at gøre dette kigger han
på mikroforhold og subjektet (Foucault 1994:100). Dette vil jeg uddybe i følgende afsnit.
Biomagt
Hovedtrækkene i Foucaults magtanalyse er, at magt er producerende, disciplinerende og normaliserende
(Foucault 1982:219). Magten er produktiv, da den bl.a. har produceret det moderne
arbejdsmenneske. Magten er disciplinerende, fordi den søger at fremme en bestemt adfærd i en
bestemt kontekst. Derudover er magten normaliserende, fordi den skaber etiketter og sætter
individet i bås. Man kan fx være en ”heteroseksuel kvinde”: Begreber, som er skabt og defineret,
for at staten kan holde styr på samfundet (Kristensen 1987:154).
I forlængelse af dette taler Foucault om statens biomagt, der har til hensigt at
dicsiplinere individet og regulere befolkningen. Han hævder, at denne form for magt er totaliserende,
fordi den holder styr på befolkningens størrelse, adfærd o.lign. Samtidig er den individualiserende,
fordi staten yder omsorg for det enkelte individ, og individet således kan klare
sig selv (Ibid.:152). Magten er altså i en hvis grad skjult, og dualiteten går på, at vi bliver mere
individualiserede, fordi vi lærer at tage ansvar for os selv. Samtidig er dette en magtudøvelse
fra statens side, der prøver at regulere befolkningen, men befolkningen opfatter det som en
selvfølge, fordi det i høj grad er en indirekte form for magt.
Viden	og	magt
En anden essentiel pointe i Foucaults magtanalyse er, hvordan viden og magt er gensidigt afhængige
(Kristensen 1987:149). Det moderne samfund er et videnssamfund, hvor individer
konstant oplyses om nye måder at leve. Foucault hævder imidlertid, at der ikke findes nogen
neutral vidensformidling, og selvom det ikke nødvendigvis er hensigten, så vil vidensformidlingen
påvirke og forandre subjektet (Ibid.:149). Således er mennesket objekt for viden –
genstand for forskning og undersøgelser, der leder efter sandheden - samtidig med at det bliver
det vidende subjekt, når det oplyses om den viden, der produceres. Det er mennesket, der forsker,
formidler og påvirker mennesket, og det er således en regulering, som mennesket udøver
over sig selv (Ibid.:149).
Man kan hævde, at denne form for magt er positiv, fordi den ikke virker dikterende
men fri, og netop frihed fremhæver Foucault som en udvikling i samfundet. Selvom individet
er underlagt en disciplinerende form for regulering, er mennesket også frit stillet til at lade 
være med at følge disse retningslinjer. Kommer der fx et udspil fra sundhedsstyrelsen om, at vi
bør dyrke 30 min. motion om dagen, vil det blive inkorporeret i de flestes bevidsthed som væ-
rende fornuftigt, men der er ingen ordensmagt, der håndhæver, at individet skal være aktiv 30
min. hver dag. Dette eksemplificerer, hvordan det moderne samfunds magtform har ændret sig
fra at være juridisk i form af en lovgivende stat, til nu i højere grad at bruge styrelser til at
fremlægge opfordringer (Foucault 1994:9). Således er det den producerede viden, der er med til
at skabe diskursen i det givne samfund, men da det blot er en diskurs, har individet frihed til at
afvige fra denne. Dog er diskursen stadig magtfuld, da mange individer netop vil rette sig efter
den, og derfor er viden og magt gensidigt afhængige i det moderne samfund (Kristensen
1987:149).
Hos Foucault fremstår magten altså som et ontologisk, samfundsmæssigt grundvilkår.
Alle samfund indeholder magtforhold, og i alle samfund findes diskurser, der regulerer
individet på via vidensformidling. På baggrund af denne redegørelse vil jeg i følgende komme
ind på, hvorvidt Foucault er strukturalist eller antager en aktørsposition.
Foucaults	position
Ift. Foucaults position kan man i første omgang kigge på de diskurser, Foucault lokaliserer i
samfundet, der er med til at disciplinere og regulere befolkningen. Disse udgør en form for
struktur, da de er med til indirekte at styre individets handlen. Aktøren er delvist betinget af
diskurserne, der dermed er produktive, fordi de former individet som samfundet ønsker. Foucault
opfatter altså ikke aktøren som suveræn, men som determineret af de ovenfrakommende
diskurser, der både former samfundet og det sociale liv.
 Samtidig hævder Foucault, at magten er overalt, og at man ikke kan placere
magten hos en aktør. Ligeledes mener han ikke, at magten kommer oppefra som en styrende
instans, men angiver et komplekst samspil mellem vekslende styrkeforhold. Således er magten
decentral og findes alle steder, hos alle aktører og bliver udøvet over alle aktører, hvilket taler
for, at han antager en aktørmæssig position.

Sammenligning og	kritikpunkter
Da jeg har redegjort for henholdsvis Bourdieu og Foucaults magtanalyser, vil jeg nu undersøge,
hvorvidt der findes punkter i analyserne, som kan kritiseres.
Bourdieus måske mest opsigtsvækkende teori er om symbolsk magt, da den sætter
fokus på en magtkamp, som ikke kan ses eller måles, men som er afgørende for de sociale forskelle
i det moderne samfund. Selvom de symbolske kampe ikke skal forstås som fysiske slåskampe,
hviler teorien på en intuitiv forståelse, hvor magt i høj grad er noget, man kan besidde
og udøve over andre. Helt modsat er Foucaults magtbegreb, der er mere nytænkende og nuanceret.
Heri er der fokus på, at magt ikke nødvendigvis er negativt, men skal forstås som en iboende
kraft i enhver social relation.
Foucaults analyse kræver en del fortolkning. På den ene side hævder han, at magten
ikke kommer oppefra, på den anden side er magten disciplinerende og styrende. Og samtidig
med at vi bliver individualiserede, bliver vi også normaliserede. Denne dualitet gør Foucaults
analyse ukonkret. I forbindelse med dette opstår også uklarhed omkring hans positionering
ift. aktør/strukturperspektiverne. Da han på den ene side hævder, at magt er abstrakt og
kommer alle steder fra, kan man argumentere for, at magten lægger sig som et slør over samfundet
og på den måde tager form som en struktur. På den anden side mener han, at magten
kommer nedefra og er immanent i alle sociale relationer, hvilket indikerer, at han antager en
aktørposition. Men da han mener, at magten ikke kan besiddes eller tilegnes et individ, taler det
igen for, at han primært antager en strukturposition.
Bourdieu er mere klar i sit magtbegreb. Han kan dog kritiseres for at være for deterministisk,
da han mener, at mennesket er fastsat i sin plads i det sociale rum, og samtidig er
underlagt den diskurs, som smagsdommerne definerer. Dog skal man huske, at Bourdieu er
åben for, at individer kan rykke sig og bryde ud af sin sociale arv ved fx at tilegne sig kulturel
kapital. Med hensyn til aktør/strukturpositioneringen har Bourdieu, som tidligere nævnt, kaldt
sig selv for konstruktivistisk strukturalist, hvilket betyder, at han ikke antager nogle af positionerne.
Dog stemmer dette ikke overens med hans teori, da han netop mener, at symbolsk kapital
er noget man kan besidde, og med denne besiddelse udøve en magt over andre. Dette taler
altså for, at han antager en aktørpositon.
Da jeg nu har givet et indblik i de kritikpunkter, som Bourdieus og Foucaults teorier
indeholder, vil jeg give en afsluttende konklusion på hele opgaven. 


Konklusion	
Denne opgave har haft fokus på henholdsvis Bourdieu og Foucaults magtbegreber, og jeg vil
nu give en afsluttende konklusion på opgaven.
Vi finder, at Bourdieu bruger sit kapitalbegreb til at lokalisere magten. Ved besiddelsen
af prestigefyldt økonomisk og kulturel kapital skabes symbolsk kapital. Denne kapital
kan tage form som symbolsk magt, da individerne, som besidder den, bliver den dominerende
elite ved at udgøre samfundets smagsdommere. Det er således denne elite, der definerer, hvad
der er pænt/grimt, in/yt osv., og disse definitioner udgør den objektive sandhed, som påvirker
de dominerede klassers smag. Denne teori forklarer altså magten ud fra et aktørmæssigt perspektiv,
da individerne i den dominerende elite besidder en magt, som de indirekte udøver over
resten af samfundet.
På den anden side finder vi Foucault. I sin magtanalyse har han fokus på, at magten
ikke kan besiddes af en aktør, men findes overalt i samfundet. Dog hævder han, at magten
er disciplinerende, producerende og normaliserende. Dette betyder, at magten er med til at opstille
normer og regler; med til at skabe fx arbejdsmennesket, samt former individet og sætter
mærkater på befolkningen. Magten udøves bl.a. indirekte gennem vidensformidling, som aldrig
er neutral men derimod indeholder en implicit forståelse af, hvordan man bør handle, opføre
sig, tænke osv. Selvom Foucault mener, at magten ikke kan besiddes eller udøves over andre,
lokaliserer han alligevel en magtform, som udgør en form for ovenfrakommende struktur.
Hermed kan man argumentere for, at Foucault antager e strukturel position. 



Obligatorisk opgave: Det moderne – mellem opløsning og sammenbinding
Indledning
Som følge af overgangen fra industrisamfundet til det moderne, er samfundet
gennemløbet en række grundlæggende forandringer. I dag står individualisering og
løsrivelsen fra industrisamfundets regulerende strukturer som centrale temaer.
Samtidig oplever vi dog, at samfundet ikke er ved at falde fuldkommen fra hinanden.
Spørgsmålet om hvilke mekanismer der kan ligge til grund for de samfundsmæssige
bindinger, som trods alt gør sig gældende, rejser sig således.
Ulrich Beck og Zygmunt Bauman arbejder begge med dette spørgsmål om
samfundsmæssig integration i en individuel tid. Denne opgave vil derfor redegøre for
henholdsvis Ulrich Becks teori om risikosamfundet og Zygmunt Baumans beskrivelse
af det, han betegner det flydende moderne. Endvidere vil begge deres bud på, hvad
der binder disse samfundstyper sammen blive fremført. Slutteligt vil en tematisk
diskussion af de to teoretikeres styrker og svagheder af deres teori generelt og af deres
bud på samfundsmæssig integration i særdeleshed blive diskuteret.

Ulrich Beck
Fra industrisamfund til risikosamfund
Ulrich Becks analyse af det moderne samfund tager afsæt i en karakteristik af
risikosamfundet, der står i modsætning til det tidligere industrisamfund. Som følge af
en mindskning af materiel på grund af bedre teknologiske produktivkræfter og retslig
og velfærdsstatslig regulering af samfundet, er den grundlæggende problematik
angående produktion af rigdom i industrisamfundet blevet erstattet. Den teknologiske
udvikling har et potentiale til at skabe destruktive kræfter med utilsigtede
konsekvenser, og produktionen og behandlingen af risici fremstår derved som den
grundlæggende problematik i risikosamfundet. (Beck 1997: 27ff). 

Den refleksive modernitet
Beck foretager en diskussion af videnskabens rolle i forbindelse med risici.
Videnskabens undersøgelse af de risici, der optræder som biprodukt af
moderniseringen er tegn på en selvkonfrontation, hvor moderniteten gøres til genstand
for sig selv og på denne måde bliver refleksiv (Rasborg 2007: 469). Radioaktivitet
inddrages som eksempel, hvor det nævnes, at det er årsag til uoprettelige,
overnationale skader, men samtidig er usynlige og derfor baserer sig på fortolkninger
om kausalitet (Beck 1997: 31f). Beck mener herved, at risici både optræder som reelle
og socialt konstruerede. Yderligere skaber kampen om videnskabelige definitioner en
konfliktfyldt definitionsmangfoldighed, der medfører en overproduktion af risici.
Denne overproduktion af risici fører til en usikkerhed hos befolkningen, idet
bekymringer om eksempelvis jobsituationen og egen sikkerhed kommer til at
dominere det liv, der leves (Ibid. 47).
Risici er endvidere både demokratiske og klassespecifikke. Beck anfører, at
rigdom akkumuleres på toppen, risici på bunden, hvorved risici får en forstærkende
effekt for klassesamfundet. Det demokratiske ved risici får dog betydning i takt med
stigningen af risikoforholdene, fordi vi eksempelvis alle indånder den samme
forurenede luft (Ibid. 49). Beck mener på denne måde overordnet, at klassesamfundet
og de problematikker, der knytter sig til det ikke udgør det primære konfliktpotentiale
og derfor er utidssvarende for at imødegå risikosamfundets problemstillinger.
Den refleksive modernitet er kendetegnet ved en individualisering, hvor
bindinger af industrisamfundets strukturer såsom klasse og familien løsnes. Hvor
eksempelvis familien tidligere var i stand til at omkranse både moderen og faderens
liv, har forældrene som individer i den refleksive modernitet behov for at udleve egne
																																													Analysen af risikosamfundet markerer ikke et brud med moderniteten, men behandler derimod
derimod et brud inden for moderniteten, hvor skiftet i problemstillingen fra fordeling af goder til
fordeling af risici står centralt.
Lavindkomstgrupper har i højere grad opslidende arbejde og de har samtidig ikke den økonomiske
kapacitet til bevidst at kunne undvige risici i kraft af valgfrihed i forbindelse med kost og uddannelse.
(Ibid. 48).
Beck pointerer endvidere, at der gør sig en boomerang-effekt i risikofordelingen gældende, hvor den
der igangsætter en risikofyldt produktion ét sted muligvis også kan mærke risikoens effekt på egen
krop (Ibid. 51).
Frisættelsen af industrisamfundets strukturer betyder
imidlertid ikke, at individet står fuldkommen alene tilbage, eftersom en øget
afhængighed af velfærdsstatens institutioner i stedet gør sig gældende (Rasborg 2007:
467).

Sammenbinding i kraft af risici
Beck beskriver et samfund med individualisering og nye stratificeringsformer, og man
kan spørge sig, hvad der skal skabe solidaritet og sammenhængskraft i et sådant
samfund. Her peges på farefællesskaber, som bindes sammen på tværs af traditionelle
samfundsskel og som forsøger at minimere de nye risici. Under disse forhold sker en
homogenisering af dem, der berøres af bestemte risici, og ”Risikosamfundet rummer
en grænseoverskridende basisdemokratisk udviklingsdynamik…” (Beck 1997: 64).
Således optræder risici som fundamental drivkraft for, hvad der binder samfundet
sammen. Endvidere etableres politiske fællesskaber – sub-politik - som aktiveres uden
for de gængse politiske institutioner (Ibid. 65, Rasborg 2007: 467). Kvaliteten af disse
fællesskaber stiller Beck dog spørgsmålstegn ved, idet de fungerer i kraft af et
individualiseret deltagelsesmønster, og således også er skrøbelige grundet
individernes flygtige egen-interesser (Beck 1997: 66f).
Som endnu en følge af den udprægede individualisering etableres i stigende
grad fællesskaber baseret på religiøs fundamentalisme, nationalisme eller lignende.
Disse er fænomener på, hvad Beck betegner som det mod-moderne, hvor der forsøges
at blive oprettet en orden i en refleksiv modernitet med generel mangel på faste
holdepunkter (Rasborg 2007: 470f).

Bauman
Fra producent til forbruger
Til karakteristik af hvad der kendetegner samfundet i dag, formulerer Zygmunt
Bauman et skel mellem tung og let kapitalisme, som repræsenterer henholdsvis.													Herved står det individuelle projekt i kontrast til de kollektive bindinger, det i industrisamfundet
anskuedes at stå i relation til. 
Samfundets sammenbinding udgøres derfor ikke kun af fremskridt, men kan i visse henseender være
kendetegnet ved udpræget irrationalisme 

produktions- og forbrugssamfundet. Under den tunge kapitalisme var verden ordnet
og kontrolleret ud fra et centralt formålsrationelt styrende organ, hvor den lette
kapitalisme står i direkte modsætning hertil (Bauman 2000: 74). Under den lette
kapitalisme, eller den flydende modernitet, er individer frit vælgende og føler sig ikke
underlagt den autoritet, som stod centralt i produktionssamfundet. Individet er en
forbruger styret af begær og forførelse (Ibid. 101). I Baumans optik får individet
således en fremtrædende position: ”Alt er så at sige overladt til individet.” (Ibid. 83).
Under forbruget optræder et endeligt formål ikke, hvorved selve deltagelsen bliver
meningen og Bauman understreger, at begæret således bliver sit eget formål.
Samfundet er flydende og i konstant forandring.

Den individuelle erfaring
For forbruget får den individuelle oplevelse central betydning. Dette eksemplificeres
ved fitness-fænomenet. I stedet for at handle om sundhed, handler fitness om at være
”fit” – tilpasningsdygtig. Succeskriteriet for dette fænomen er ikke objektiv målbart:
hvornår er man tilpasningsdygtig nok? Herved står individets individuelle erfaring
centralt tilbage (Ibid. 103). Vurderingen af succes foregår på baggrund af referencer
til forbilleder, eksempelvis talkshow-værter, i stedet for til tidligere faste
referencegrupper såsom klassetilhørsforhold. Forbillederne udstikker et ideal, man
som individ selv har ansvaret for at efterleve (Ibid. 88).
Individet oplever en grundlæggende fornemmelse af usikkerhed under den
flydende modernitet. Denne usikkerhed dulmes ved shopping, idet de erhvervede
varer har et tilsyneladende indbygget løfte om sikkerhed indbygget i sig (Ibid. 108).
Her optræder et paradoks: usikkerheden for individet skabes af de mekanismer hvorpå
forbrugersamfundet består, nemlig den evige deltagelse i forbruget, men selv samme
forbrugersamfund søger individet igennem shopping tilflugt i for at modvirke denne
usikkerhed.																																														Synoptikon-begrebet benyttes til at illustrere, hvordan de få fremstår som universelle vejvisere for de
mange i modsætning til ved Panoptikon-begrebet, hvor de mange blev observeret af de få (Ibid. 113).
 Endvidere forsøges denne grundlæggende usikkerhed at blive modvirket igennem deltagelse i
frygtfællesskaber, hvor man forsøger at holde andre ude (Jacobsen 2007: 453). 

Frihed som integrerende
Men hvad kan binde et sådan samfund sammen, hvor alt er i konstant forandring?8
Her mener Bauman, at netop flertallets frihed til at forbruge er den centrale
integrationsmekanisme i samfundet. (Poder 2007: 512).
Afhængigheden af forbruget er universel og fungerer som selve
forudsætningen for individuel frihed (Bauman 2000: 111). Afhængigheden af det
oplevede individuelle forbrug medieres af massemediernes magt. Med det gode liv
synligt på allestedsnærværende skærme, forbindes de enkelte forbrugere i deres
forestillede individuelle valgfrihed i diverse smagsfællesskaber (Ibid. 100, 112). 
Som nævnt havde overordnede strukturer tvangsmæssig betydning for individet i
produktionssamfundet, og under forbrugssamfundet gør der sig stadig en lydighed
mod standarder gældende, men disse har blot en anden karakter, da de i modsætning
til at opfattes tvangsmæssigt optræder forførende. Lydigheden mod standarder
forklædes som et spørgsmål om det individuelles frie valg (Ibid. 114).
Bauman stiller sig dog kritisk over for denne frihed, idet den udstiller de få,
der af økonomiske årsager stadig ikke besidder just nævnte forbrugsfrihed, men også
fordi spørgsmålet om autencitet rejser sig. Forbrugsfriheden kan ikke løsrive sig fra
det marked, som forudsætter dens eksistens (Ibid. 111f, 117f). Der er således ikke tale
om en virkelig emancipation, og den frihed der optræder integrerende er flygtig og
uden soliditet.

Diskussion af styrker og svagheder
Som illustreret foroven foretager både Beck og Bauman en analyse af, hvordan
samfundet bindes sammen under stigende individualisering og gennemgribende
opløsningstendenser. I det følgende vil en tematisk diskussion af styrker og svagheder
ved deres teorier blive foretaget.
																							 Forandringen baserer sig primært på nye orienteringer snarere end på ændringer i samfundets
institutionelle opbygning (Poder 2007: 512).
Bauman benytter et eksempel med en reklame for et hårmiddel, hvor dette masseproducerede produkt
udgør kernen i den individuelle forskellighed, som de forbrugende kvinder mener at efterfølge – de er
alle individuelle, fordi de bruger det samme bredt tilgængelige produkt (Ibid. 111f).

Samtidsdiagnosen
Begge teoretikere formulerer en samtidsdiagnose, hvor betragtningerne om
henholdsvis risici og modernitetens flydende karakter står centralt.
Med sin analyse af risikosamfundet indfører Beck en original og relevant karakteristik
af aktuelle problematikker i samfundet. Især diskussionen, af risicis på den ene side
reelle og samtidige socialt konstruerede karakter, sætter skarpt lys på videnskabens
rolle i samfundet; en umiddelbart intern akademisk diskussion angående fortolkende
kausal-sammenhænge i forhold til risici kan få reel social, kulturel og politisk
betydning. Omvendt kan man stille spørgsmålstegn ved, om risici har den
overordnede påvirkning for individer, som Beck tillægger dem. Om han i denne
sammenhæng er for objektivistisk og anskuer opfattelsen af risici som en direkte følge
af risikoforøgelsen (Alexander og Smith 1996 i Rasborg 2007: 473). Beck skriver
eksempelvis, at ”…den atomare trussel skaber en tilstand af uro i samfundet” (Beck
1997: 47). Således anskuer han at se en kausal sammenhæng mellem risici og dens
resonans i samfundet. Da det ikke fremstår klart, hvilket empiriske grundlag Beck
foretager sin analyse af risikosamfundet på baggrund af, kan den ovennævnte
kausalitet få et noget spekulativt præg.
Bauman synes også med sit flydende modernitetsbegreb at kunne indfange
problemstillinger for det moderne samfund. Et eksempel angår individets umiddelbart
frie valg: Det har en formel forbrugsfrihed, men samtidig understreges at denne
valgfrihed er præget af en reel tvang. En mulig parallel til Marx kan her indføres:
Marx talte om ”den frie arbejder på varemarkedet”, som formelt havde frihed til at
sælge sin arbejdskraft til højstbydende, men som reelt var underlagt nogle
udbytningsforhold i det kapitalistiske system (Rasborg 2007: 466). Dette misforhold
mellem den formelle frihed og den reelle tvangsmæssighed synes at være en
problematik, som kan genfindes i forbrugersamfundet. Selv formulerer Bauman
forbrugersamfundets frihed i modsætning til producentsamfundets normstyring, men
der gør sig noget tvangsmæssigt i at skulle deltage i forbruget gældende. Baumans
karakteristik af forbrugersamfundet muliggør på denne måde at overføre en
problematik som Marx anførte i et producentsamfund, til stadigt at optræde med en
vis relevans i forbrugersamfundet: noget tvangsmæssigt forklædt som noget frit. 

Endvidere har Bauman øje for fremtrædende tendenser i samfundet såsom
shopping. Den stigende modefiksering i samfundet begyndende fra man er helt ung er
et fænomen, man også kan genkende i dagens Danmark. Dog kan Baumans vurdering
af forbruget som altafgørende faktor for individers identitetsskabelse synes en smule
overvurderet. Man ville umiddelbart kunne forestille sig andre størrelser, der også kan
have betydning for individers identitet såsom tilknytning til nationale fællesskaber,
religion eller køn.

Fællesskaberne
Dette leder videre til endnu en problemstilling angående de to teoretikere: begge deres
påstande om de traditionelle strukturers opløsning.
Bauman taler om, at den normative regulering under producentsamfundet er blevet
erstattet af et samfund med frit vælgende individer, som orienterer sig mod fælles
referencer for deres individuelle forbrug. Her kan man diskutere, om Baumans
radikale individualisme spænder for vidt, og om han tænker individet for frisat. Har
bindinger til strukturer såsom skolesystemet og staten ingen betydning i denne
sammenhæng, når han endda selv pointerer, at statens institutionelle praksis ikke
nødvendigvis har ændret sig? Ganske vist nævner han en flygtig tilknytning til
smagsfællesskaber og frygtfællesskaber, men om de ikke kun udgør en del af de
fællesskaber et individ deltager i og føler tilknytning til kan være et relevant
spørgsmål at stille. På denne måde anerkender Bauman eksistensen af fællesskaber,
hvilke han dog alligevel formulerer med et flygtigt og negativt formål.
Beck taler også om individets løsrivelse fra industrisamfundets makrostrukturelle
sammenhænge. Han synes dog ikke at være så udpræget radikal som Bauman, idet
han peger på individets nye bindinger til velfærdsstaten. Endvidere fører Beck en
interessant diskussion af institutionernes utidssvarende karakter. Idet
grænseoverskridende risici definerer den grundlæggende problematik i
risikosamfundet, er nationalt funderede institutioner ikke i fuldstændig grad
tilstrækkelige til at imødekomme denne problematik. Således gør Beck opmærksom
på, at den træghed som kendetegner institutioners tilpasning til de presserende
samfundsmæssige problemstillinger må suppleres med grænseoverskridende
farefællesskaber. 

Hvad binder samfundet sammen?
Baumans bud på, hvad der binder samfundet sammen synes på den ene side at være
originalt: Arbejdet anskues ikke længere at være den centrale integrationsmekanisme,
idet individernes fælles forbrugsfrihed derimod har en integrerende karakter i kraft af
fælles lydighed mod forbrugets standarder. På den anden side kan et spørgsmål dog
være, hvorvidt en sammenhængskraft baseret på forbrugerfrihed kendetegnes ved en
tilstrækkelig soliditet. Det understreges selv af Bauman, at den flydende modernitet
kendetegnes ved flygtighed og ukontrollerbarhed. På trods af de tendenser Bauman
beskriver som værende rammende for denne flygtighed – fitness, shopping – synes
samfundet stadig at være karakteriseret ved en relativt stabil organisation; uddannelse,
stat og lovmæssige regulering har betydning for dets eksistens. Baumans fokus på at
opprioritere betydningen af individets forbrug som central integrationsmekanisme kan
synes en anelse ensporet, da institutionernes betydning på denne måde ikke indgår i
analysen af, hvilken primær problemstilling samfundet under den flydende modernitet
står over for.
Beck konkluderer i sin teori om risikosamfundet, at den nye solidaritet baseres på
angst i stedet for på nød. Samtidig pointerer han dog, at individet indgår i nye
institutionelle bindinger under den refleksive modernitet. Han synes således at sige, at
farefællesskaber mv. udgør sammenbindingen, men samtidig understreger han
institutionernes betydning. Et spørgsmål omkring Becks konsistens i egen forklaring
af sammenhængskraften kan herved anføres. I forhold til risici fremstår Beck
velargumenteret i sin begrundelse for farefællesskabernes berettigelse10, men er disse
også på et mere grundlæggende plan det, der binder samfundet sammen? Betingelsen
for at dette måtte være tilfældet er, at risici udgør den eneste problemstilling i
samfundet, og den tidligere problematisering af Becks generalisering af risicis
altoverskyggende betydning for samfundet kan således anføres i denne sammenhæng.
Selvom problematikker vedrørende omfordeling af materielle goder muligvis ikke har
samme betydning som i klassesamfundet, er spørgsmål vedrørende økonomi stadig
vigtige for mange mennesker – i forhold til en sådan problematik synes de nye
solidaritetsformer, som Beck skitserer, ikke at have samme relevans som for
problemstillingen om risici. Man kunne på denne måde argumentere for, at solidaritet
jf. diskussionen om institutionernes utidssvarende karakter
knyttet til at imødegå risici kun udgør en del af de mekanismer, der binder samfundet
sammen.
Ved begge sociologer indgår dog en undersøgelse af, hvad der kan binde samfundet
sammen under vilkår, hvorunder det ellers vanskeliggøres. Der stilles i begge tilfælde
spørgsmålstegn ved holdbarheden af de nye fællesskaber, der etableres og der
bidrages til en nuanceret forståelse af de udfordringer et samfund i forandring kan stå
over for.

Konklusion
Ulrich Beck og Zygmunt Bauman foretager begge en samtidsdiagnose af samfundet.
Beck fokuserer på risikosamfundet og Bauman på modernitetens flydende karakter.
Fordelingen af risici og behandlingen af deres utilsigtede konsekvenser udgør
i Becks optik den centrale problemstilling i en tid, hvor individualiseringen endvidere
er et centralt tema. Beck peger på frygtfællesskaber, sub-politik, det mod-moderne
samt nye institutionelle bindinger som faktorer, der binder samfundet sammen under
disse vilkår
Bauman beskriver i sin teori den flydende modernitet. Den ordnede, normative
regulering der gjorde sig gældende i producentsamfundet er blevet erstattet af frie
individers deltagelse i forbrugssamfundets søgen efter begær og forførelse, hvor
usikkerhed er et vilkår. Under den flydende modernitet sker den samfundsmæssige
integration igennem flertallets fælles forbrugsfrihed.
I diskussionen af styrker og svagheder er der blevet stillet spørgsmålstegn ved,
om både Becks og Baumans analyser optræder for ensporede, idet henholdsvis
forbruget og risici anskues at udgøre de altafgørende problemstillinger i samfundet.
De fremlægger dog en nuanceret argumentation omkring de specifikke
problematikker, der knytter sig til begreberne risiko og forbrug. Endvidere formår
Beck at fremhæve videnskabens betydning i risikosamfundet, og Bauman indfanger
det paradoksale i, at individernes umiddelbare frie valg også kendetegnes ved det
tvangsmæssige i at skulle vælge. Centralt for begge sociologer er, at de med nye
begreber og iagttagelser påpeger, hvad der på trods af opløsende tendenser alligevel
synes – muligvis – at kunne binde vores samfund sammen: integration igennem frihed
og sammenbinding som følge af risici.
11
Valgfri opgave: Handling – habituel styring og refleksiv

Intentionalitet
Indledning
I sociologien er en central diskussion, hvorvidt strukturer eller aktører har primat i
forhold til formningen af social handling med Durkheim og Weber som
repræsentanter for de to retninger. I nyere sociologi er denne dikotomi dog forsøgt
overskredet ved de to sociologer Pierre Bourdieu og Anthony Giddens med
henholdsvis habitusbegrebet og strukturationsteorien.
Denne opgave vil redegøre for Bourdieus og Giddens’ overordnede ontologier
om det sociale liv. Ved Bourdieu bliver der redegjort for det sociale rum og habitus
samt hvordan dette ifølge Bourdieu har betydning for individets
handlingsdispositioner. Efterfølgende vil en redegørelse for Giddens’
strukturationsteori blive fremlagt. Slutteligt diskuteres teoriernes styrker og svagheder
med særligt fokus på handlingsbegrebet op imod hinanden.

Bourdieu:
Den relationelle virkelighed
Pierre Bourdieus grundlæggende ontologi er, at virkeligheden er relationel. I relation
hertil introduceres det sociale rum, som er et sæt af distinkte og sameksisterende
positioner, hvori agenter indtager en position. I kraft af relationelle forskelle adskiller
agenter sig fra hinanden i kraft af to differentieringsprincipper: økonomisk og kulturel
kapital. Niveauet og sammensætningen af disse kapitalformer bestemmer, hvilken
afstand i det sociale rum agenter har til hinanden, hvor de vil have flere egenskaber til
fælles, jo tættere de er på hinanden (Bourdieu 1997: 20). Det sociale rum
differentieres yderligere i sociale felter.
Epistemologisk betragter Bourdieu sig selv som ”konstruktivistisk
strukturalist”. Hans arbejde er udpræget empirisk, og ved udarbejdelsen af det sociale
rum må således både tages højde for de objektive strukturer, der uafhængigt af
agenters bevidsthed kan identificeres, men samtidig også hvordan måden vi opfatter
verden på produceres på baggrund af en social konstruktion. Samfundsvidenskaben 
må derfor have øje for dette dialektiske forhold og anerkende, at der gør sig en
vekselvirkning gældende (Bourdieu 1994: 52ff).

Kapitalbegreberne og habitus
Bourdieu arbejder i sin teoridannelse med tre kapitalbegreber: økonomisk, kulturel og
social kapital. Kapital defineres som akkumuleret arbejde, der hos individet indlejres
over tid (Bourdieu 1986: 241)11. Den kulturelle kapital er præget af sin tidligste
oprindelse12. Bourdieu introducerer også begrebet symbolsk kapital, hvilket dog ikke
klassificeres som en egentlig kapitalform, idet den er knyttet til de tre ovenstående
former (Bourdieu 1996: 177). Den symbolske kapital betegner den kapitalform, der
anerkendes som legitim i et givent socialt felt og som optræder i forlængelse af
symbolske kampe, hvor dominerende agenter forsøger at bevare deres anerkendte
position i det sociale rum (Bourdieu 1994: 64; Järvinen 2007: 350). Med dette begreb
understreger Bourdieu således den centrale rolle, ære og anerkendelse indtager i de
interessekampe, der knytter sig til agenternes position i det sociale rum.
Bourdieu introducerer i forlængelse heraf habitusbegrebet, som er de
dispositioner, der omsætter de internaliserede strukturer til en samlet social praksis:
positioneringer. På denne måde sammenkædes førnævnte positioner med på den ene
side agentens valg, livsstil mv., men også de klassifikationsmønstre, vedkommende
opfatter verden ud fra (Bourdieu 1997: 23f; Bourdieu 1994: 60).

Den praktiske sans
I forlængelse heraf kan Bourdieus måde at forklare menneskelig handlen inddrages,
hvilket han gør med begrebet om den praktiske sans. De habituelle dispositioner, der
fungerer styrende for individets positioneringer, udgør det system af
Den økonomiske kapital består af værdier og materialiteter, der kan omsættes til penge. Den sociale
kapital kommer til udtryk i de ressourcer et individ kan realisere gennem netværk og sociale relationer
(Ibid. 248). Den kulturelle kapital inddeles i tre former – kropsliggjort, institutionaliseret og
objektiveret kapital, som udgør blandt andet legitim viden, uddannelse og kompetencer (Ibid. 243ff,
246f).
12 Hermed menes hvordan eksempelvis nogle elever klarer sig bedre i skolen, fordi de fra tidlig hånd
har lært, på hvilken måde, man agerer i det specifikke sociale felt (Esmark 2006: 74).
13 På baggrund af habitus har agenter en fornemmelse de spilleregler, der gør sig gældende i et specifikt
socialt felt, i forhold til hvilke man skal navigere. Disse regler betegnes som et felts doxa (Järvinen
2007: 359) eller handlingsskemaer, individet trækker på i sin dagligdag. Disse bevirker, at agenten i en
given sammenhæng handler spontant og naturligt ud fra dets dispositioner (Järvinen
2007: 347). Bourdieu mener hermed med sit habitus-begreb at kunne overskride den
umiddelbare modsætning mellem metodologisk individualisme og kollektivisme, hvor
henholdsvis aktører og strukturer får primat i formningen af menneskelig handlen
(Bourdieu 2005: 84). Han påpeger, at agenter aktivt konstruerer en forståelse af
verden, men at denne sker under en strukturel tvang (Bourdieu 1994: 60). Individet
karakteriseres som et kollektivt individ, i hvilket sociale strukturer har internaliseret
sig (Bourdieu 2005: 84). Det understreges med henvisning til førnævnte symbolske
kampe, hvorledes disse er et eksempel på, hvordan Bourdieu tillægger agenten
betydning. Ved at forsøge at kæmpe for den fortsatte anerkendelse af ens egen
kapitalsammensætning, træder agenternes aktive, strategiske karakter frem (Ibid.
78ff). Dog understreger det samtidig, at disse agenter vil være dominerede af den
struktur, der gør sig gældende i det sociale felt, hvor de symbolske kampe udfolder
sig (Bourdieu 1997: 56).

Giddens:
Overskridelsen af aktør-struktur
I Anthony Giddens’ teoridannelse omkring menneskelig handlen foretager han en
granskning af den grundlæggende sociologiske konflikt mellem blandt andet
funktionalistiske og strukturalistiske teorier på den ene side og samhandlingsteorier
på den anden, hvor sociale sammenhænge henholdsvis betragtes på baggrund af
individers handlinger eller hvor strukturer fungerer formende for social handlen. For
at overskride denne aktør-struktur dualisme formulerer Giddens sin strukturationsteori
(Giddens 1984: 2). Teorier skal ikke tage udgangspunkt i enten et aktør- eller
strukturperspektiv, men må snarere forstå de to aspekter som betingende for hinanden,
hvorfor begrebet strukturdualitet inddrages: foretager en agent sig noget, vil dette ske
i overensstemmelse med nogle regler for nogle overordnede strukturer, hvorved
samfundet vil gennemløbe en fortsat struktureringsproces. Denne proces betegnes
social praksis. I det følgende vil der bliver redegjort for Giddens’ opfattelse af de
overordnede elementer, der indgår i strukturationsteorien. 

Agenten
Agentbegrebet står centralt for Giddens. Agenten er kyndig og har en viden om de
handlinger vedkommende foretager sig. Oftest vil denne kyndighed dog optræde som
en praktisk bevidsthed, hvor det ikke forlanges af individet, at vedkommende skal
forklare sine handlinger. Omvendt er agenten samtidig i stand til at forholde sig til
handlingen, hvilket betegnes som en diskursiv bevidsthed – hvorfor gjorde jeg noget,
hvilken betydning havde det osv. (Kaspersen 2007: 428). Dette fokus på agentens
kyndighed betyder for Giddens, at vedkommende kan forholde sig aktivt til strukturen
og revidere sine handlinger såfremt nødvendigt. I sin refleksivitet omkring
dagligdagsrutiner vil individet både overvåge egne handlinger, men også andres,
hvilket giver det en fornemmelse for den kontekst, det bevæger sig i, hvori det
diskursive træder frem (Giddens 1996: 49). En agent kan dog ikke altid forudse
konsekvenserne af dets handlinger, og det vil således være tvunget til at forholde sig
til de eventuelle ikke-intenderede konsekvenser, der måtte optræde (Kaspersen 2007:
430).

Struktur og system
For at erstatte det tidligere strukturbegreb foretages et skel mellem struktur og system.
Sociale systemer betegnes som en reproduktion af relationer og handlinger mellem
agenter, hvilket organiseres som social praksis. Struktur karakteriseres som en virtuel
eksistens, som kun er til stede som den mulighed det er at udføre social praksis. Det
understreges således, at strukturer ikke fungerer eksternt eller tvangsmæssigt i forhold
til individerne, men er et sæt af regler og ressourcer, der produceres og reproduceres i
det sociale, hvorved de både gøres til medium for og produkt af menneskelig handlen
(Giddens 1984. 25). Strukturer kan på denne måde både være mulighedsskabende
og begrænsende, hvorved Giddens mener at være kommet udover den tvangsmæssige
karakter, strukturer i en durkheimsk forstand kan have (Ibid.).
Strukturdualiteten får betydning i relation hertil. I stedet for at aktør og struktur står i
et modsætningsfyldt forhold til hinanden, forudsætter de i kraft af strukturdualiteten
hinandens eksistens. Normer og værdier har betydning, men disse træder først frem,
når de aktiveres af en kyndig agents handlinger.

Handling
Individers handling opfatter Giddens således også som en central del af det sociale
liv. Handling opfattes som et flow af sammenhængende, intentionelle begivenheder
(Kaspersen 2007: 430). Som ovenfor anført kendetegnes individer ved at være
refleksive. Denne refleksivitet knytter sig imidlertid ikke kun til individerne, men
også til moderniteten som så. Traditioner er i ikke så udpræget grad styrende for
menneskelig handlen i dag, hvorfor det fremstår nødvendigt for individerne selv
refleksivt at kunne begrunde og argumentere for valg og fravalg (Ibid. 435). I kraft af
denne refleksivitet, hvor individer i højere grad end tidligere overlades til deres egen
dømmekraft, er et grundlæggende vilkår for individet i det moderne samfund en
eksistentiel tvivl og usikkerhed. I opdragelsen er opbygningen af den såkaldte
ontologiske sikkerhed, hvor tillid etableres derfor fundamental for et barns senere
evne til at kunne deltage i det sociale; ”en slags emotionel vaccination mod
eksistentiel angst.” (Giddens 1996: 54).
På denne måde formulerer Giddens forudsætningerne for menneskelig
handlen, dels på et abstrakt teoretisk niveau i overskridelsen af aktør-struktur
dualismen og på et mere samtidsdiagnostisk plan, hvor hans sociale ontologi sættes i
relation til de vilkår i det moderne samfund, hvorunder agenterne kan udfolde deres
handlingsmønstre.

Diskussion af styrker og svagheder
Både Bourdieu og Giddens inddrager, som ovenfor anført, et handlingsbegreb afledt
af deres begges ambition om med henholdsvis habitus og strukturationsteorien at
overskride dikotomien mellem aktør og struktur. I det følgende vil en diskussion af
styrker og svagheder på baggrund heraf blive foretaget. Først på et generelt plan,
sidenhen med særligt fokus på handlingsbegreberne.
																							Det moderne samfund kendetegnes endvidere ved en adskillelse af tid og rum, hvor interaktionen
mellem individer ikke betinges af, at den foregår på samme sted og tidspunkt, idet teknologier som
internet og telefon muliggør en sådan interaktion (Kaspersen 2007: 434).

Indledende kritik
Som nævnt opfatter Bourdieu sig selv som empiriker, som dog samtidig sætter sin
empiri i forhold til nogle teoretiske begreber. Hans teori appliceres blandt andet på det
franske skolesystem, der selv mener at belønne eleverne efter principper om flid og
intelligens. Med sit fokus på habitus synes Bourdieu dog at kunne afdække, hvordan
denne kan have betydning for de ulige forudsætninger, der kan gøre sig gældende for
at opnå anerkendelse i et givent socialt felt. Bourdieu synes at kunne afdække,
hvordan en reproduktion af eksisterende tilstande således kan gøre sig gældende.
Nuancerne i Bourdieus diskussion angående vekselvirkningen mellem
konstruktivisme og strukturalisme kan endvidere fremhæves. I kraft af denne kan
hans teori anskueliggøre, hvordan der til de objektivt identificerbare positioner i det
sociale rum knytter sig en socialt konstrueret mening i kraft af den symbolske kapital.
Giddens’ ambition om på et teoretisk niveau at overskride dualismen mellem aktør og
struktur er interessant, idet det giver en ny indgangsvinkel til denne klassiske
modsætning. Et spørgsmål kan dog være, hvor meget Giddens får ud af denne
teoretiske omfortolkning: en kvalitet ved strukturationsteorien synes for Giddens at
være, at den anskueliggør, hvordan strukturer både kan være begrænsende og
mulighedsskabende for agenten, eksemplificeret ved sproget (Kaspersen 2007: 432).
At strukturer er mulighedsskabende og begrænsende har Durkheim imidlertid også –
med sproget som eksempel - påpeget (Guneriussen 2007: 77). Dog understreger
Giddens, at forskellen netop ligger i opgøret med eksempelvis Durkheims ensidige
strukturforståelse. En styrke kan således ligge i hans fokus på, at forholdet mellem
aktør og struktur må betragtes som en dualitet snarere end en dualisme.
Handlingsbegrebet
Med den praktiske sans understreges det, hvorledes agenten hos Bourdieu er
handlende og vidende – samtidig pointeres det dog, at denne praktiske sans i
virkeligheden udgøres af kropsliggjorte objektive strukturer (Bourdieu 1997: 44).
Agentens handling synes i Bourdieus optik ikke at kunne løsrive sig fra de
internaliserede strukturer, der gør sig gældende og hans teori virker herved strukturelt
funderet. Én læsning kunne argumentere for, at en sådan analyse kan virke
deterministisk. For agenter uden den rette habitus, kan det synes vanskeligt at opnå
succes i en given social sammenhæng. Bourdieu fremhæver ganske vist, at ”… action 
is not simply an immediate reaction to a brute reality, but an ”intelligent” response to
an actively selected aspect of the real” (Bourdieu 2005: 85). Hvordan dette
intelligente svar på en brutal virkelighed kan udfoldes kan være svært at gennemskue,
hvis agenten alligevel ikke kan undslippe sine dispositioner og den objektive position,
vedkommende indtager i det sociale rum. Bourdieu selv ville nok modsige sig denne
læsning (Esmark 2006: 82) og mene, at analysens konklusioner blot til en vis grad
afspejler det sociale rum, empirien anskueliggør. Fordi Bourdieus specifikke
analysegenstand, det franske skolesystem, optræder fastlåst, vil analysen således også
gøre det.
Agentens handlinger beskrives som værende strategiske, eksempelvis i de
symbolske kampe om egne interesser, men denne strategiske handling placerer sig
blot i forlængelse af den dominans strukturen i det sociale felt udfolder sig igennem
(Ibid. 56). Således synes den overskridelse af metodologisk kollektivisme og
individualisme, som habitus-begrebet er et forsøg på, ikke at være udpræget
afbalanceret. Yderligere kan man stille sig kritisk over for Bourdieus fokus på disse
strategiske handlinger, idet han på denne måde fremstår noget kynisk. Man ville
umiddelbart kunne forestille sig, at vi også deltager i fællesskaber, fordi det er
meningsgivende uafhængigt af, om vi herved ville tilkæmpe os en gunstig position i
et socialt felt.
Giddens’ fokuserer på handlingens intentionalitet. Her påpeger han, hvordan
strukturen først sættes i spil, når den aktiveres af en kyndig agent. Intentionaliteten i
dette perspektiv knytter sig i højere grad til individets refleksivitet end ved Bourdieu,
hvor de strukturerende dominansforhold snarere gør sig gældende. Endvidere fremstår
Giddens’ skelnen mellem praktisk og diskursiv bevidsthed nuanceret, eftersom der
introduceres et ekspliciteret fokus på individets mulige forklaringsevne af eget
praktiske handlingsmønster. Herved undgår Giddens at reducere interaktionen til
struktur – selv ved de ikke-intenderede konsekvenser understreges agentens refleksive
tilgang til den opfølgende handling, og strukturen risikerer på denne måde ikke at få
tvangsmæssig karakter over vedkommende. En styrke i Giddens’ teori kan således
være, at den muliggør en forståelse af, at menneskelig handling først muliggøres i det
øjeblik en agent selv refleksivt er impliceret i de sociale strukturer den står i relation
til og derfor ikke er underlagt af. Dette nuanceres yderligere, idet begrebet om de
ikke-intenderede konsekvenser inddrages: vi er ganske vist refleksive, men dermed 
ikke sagt, at alle konsekvenser af vores handlinger kan forudses.
Om han overvurderer aktør-perspektivet i denne sammenhæng kan diskuteres.
Når han understreger, at individer i modsætning til tidligere i deres valghandling ikke
står til ansvar for traditioner og normer (Kaspersen 2007: 435) undervurderes disse
normer og traditioners betydning muligvis. I denne forbindelse ville man med
Bourdieus sociale rum kunne argumentere for, at der gør sig en systematik i
præferencer gældende, som er bundet op på nogle strukturelle størrelser såsom
uddannelsesniveau. På denne måde kan det anskueliggøres, at individet ikke er
fuldstændig overladt til sig selv og egen refleksivitet.
Bourdieu og Giddens forsøger begge at fremføre nogle teoretiske begreber, hvormed
der både tages højde for aktørens og strukturens betydning for menneskelig handlen.
Der kan ved begge teorier spørges ind til, om der gør sig en ubalance i denne
overskridelse gældende – Bourdieu synes at vægte strukturen, Giddens aktøren - men
begge perspektiver synes som nye teoretiske perspektiver at være frugtbare. Hvor
Giddens formår nuanceret at fremhæve skellet mellem praktisk og diskursiv
bevidsthed samt dualiteten mellem aktør og struktur, bidrager Bourdieus teori til at
forklare, hvordan vi som individer ikke kan løsrive os fuldstændigt fra de strukturer,
der internaliseres i vores habitus.

Konklusion
Pierre Bourdieu og Anthony Giddens forsøger begge i deres teoridannelse at
introducere begreber, der kan overskride den klassiske dikotomi mellem aktør og
struktur.
Bourdieus relationelle ontologi introducerer det sociale rum og habitus.
Agenter indtager hver sin position i det sociale rum, og deres habituelle dispositioner
fungerer på baggrund af symbolske kampe styrende for, hvordan de klarer sig i
specifikke sociale felter. Habitus har betydning for et intelligent handlende individ,
der dog udvikler sin praktiske sans igennem indlejrede objektive strukturer.
Giddens’ indfører sin strukturationsteori, hvor han forsøger at sammenkæde
aktører og strukturer, så de kendetegnes ved en dualitet i stedet for en dualisme.
Agenten er kyndig, og først igennem dens intentionelle handlinger får strukturen
betydning. Handlingens intentionalitet kan dog ikke forhindre, at der opstår 
utilsigtede konsekvenser, som agenten refleksivt må forholde sig til, hvilket den dog
først er i stand til, hvis den har generel tillid til sin omverden.
Af styrker og svagheder er der blevet diskuteret, om Bourdieu tillægger
strukturer for stor betydning. Samtidig besidder hans analyse dog en forklaringskraft i
forhold til reproduktion i det sociale liv. Ved Giddens er blevet fremhævet, hvordan
hans skel mellem praktisk og diskursiv bevidsthed giver et nuanceret billede af en
refleksiv agent. I dette tilfælde kan et spørgsmål dog være, om agenternes refleksivitet
overvurderes i forhold til de strukturelle påvirkninger. Begge formulerer de et
handlingsbegreb: Giddens med en refleksiv intentionel agent, Bourdieu med en aktiv
agent, hvis strategiske handlinger er et resultat af de habituelle dispositioner, der står i
relation til det sociale felts dominansrelationer. 


Litteratur:
Bauman, Zygmunt (2000): Flydende modernitet. København: Hans Reitzels Forlag:
72-119, 280-282.
Beck, Ulrich (1997): Risikosamfundet – på vej mod en ny modernitet. København:
Hans Reitzels Forlag: 27-67, 161-204
Bourdieu, Pierre (1986): “The Forms of Capital” i Richardson, John G.(red.):
Handbook of Social Theory and Research for the Sociology of Education. New York:
Greenwood Press: 241-258.
Bourdieu, Pierre (1994): “Socialt rum og symbolsk magt”, i Bourdieu, Pierre:
Centrale tekster inden for sociologi og kulturteori. København: Akademisk Forlag:
52-69.
Bourdieu, Pierre (1996): Den praktiske sans. København: Hans Reitzels Forlag: 177-
191
Bourdieu, Pierre (1997): Af praktiske grunde. Omkring teorien om menneskelig
handlen. København: Hans Reitzels Forlag: 15-31; 37-56.
Bourdieu, Pierre (2005): “Principles of an Economic Anthropology” i Smelser, Neil J.
og Swedberg, Richard(red.): The Handbook of Economic Sociology. Princeton:
Princeton University Press: 75-89.
Esmark, Kim (2006) ”Bourdieus uddannelsessociologi”, i Annick Prieur & Carsten
Sestoft(red.): Pierre Bourdieu – En introduktion København: Hans Reitzels Forlag,
71-114
Giddens, Anthony (1984): ”Elements of the Theory of Structuration” i Giddens,
Anthony: The Constitution of Society: Outline of the Theory of Structuration.
Berkeley and Los Angeles: University of California Press: 1-28
Giddens, Anthony (1996): Modernitet og selvidentitet. København: Hans Reitzels
Forlag: 49-87
Guneriussen, Willy (2007): “Emile Durkheim” i Andersen, Heine og Kaspersen, Lars
Bo (red.): Klassisk og moderne samfundsteori. København: Hans Reitzels Forlag: 71-
89.
Jacobsen, Michael Hviid (2007): “Zygmunt Bauman” i Andersen, Heine og
Kaspersen, Lars Bo (red.): Klassisk og moderne samfundsteori. København: Hans
Reitzels Forlag: 441-458.
21
Järvinen, Margaretha (2007): “Pierre Bourdieu” i Andersen, Heine og Kaspersen,
Lars Bo (red.): Klassisk og moderne samfundsteori. København: Hans Reitzels
Forlag: 345-366.
Kaspersen, Lars Bo (2007): “Anthony Giddens” i Andersen, Heine og Kaspersen,
Lars Bo (red.): Klassisk og moderne samfundsteori. København: Hans Reitzels
Forlag: 425-440.
Poder, Poul (2007): “En postmoderne nutid?” i Andersen, Heine og Kaspersen, Lars
Bo (red.): Klassisk og moderne samfundsteori. København: Hans Reitzels Forlag:
503-523.
Rasborg, Klaus (2007): “Ulrich Beck” i Andersen, Heine og Kaspersen, Lars Bo
(red.): Klassisk og moderne samfundsteori. København: Hans Reitzels Forlag: 459-
476.


1. Indledning:
Jeg vil i denne opgave beskrive to sociologiske teorier og redegøre for deres
beskrivelse af samfundet efter den industrielle fase. Det er en central opgave for
sociologien at kunne beskrive den samtid vi lever i, og som også sociologien tager del
i. Et grundlæggende udgangspunkt for at kunne bedrive sociologi er nemlig
samtidsdiagnosen, der giver os mulighed for at undersøge hvordan individet, sociale
tendenser, værdier og magtrelationer figurerer i bestemte typer samfund. Jeg vil i
denne opgave særligt fokusere på, hvilke grundtræk teorierne ser for individets rolle i
det moderne samfund.
I de følgende afsnit vil jeg afklare hvilken forståelse, jeg har af opgavespørgsmålets
begreber samt begrunde mit valg af teorier.

1.1 Begrebsafklaring:
Der eksisterer en lang diskussion mellem sociologiske teoretikere om, hvornår det
moderne samfund startede. Betegner afslutningen på den industrielle periode i Europa
det moderne samfund, eller var det først i overgangen til et mere informationsbaseret
og posttraditionelt samfund, at det så sin begyndelse. Desuden er der stridigheder om,
hvorvidt vi i dag befinder os i moderniteten: i slutningen af den, som senmoderniteten
antyder, eller i postmoderniteten, der hævder at moderniteten faktisk er et overstået
kapitel. Jeg tolker begrebet ”det moderne samfund” fra opgavespørgsmålet som det
nuværende vestlige samfund efter den industrielle periode.

1.2 Læsevejledning
Jeg har valgt at besvare opgavespørgsmålet ved hjælp af den polske sociolog
Zygmunt Bauman, der placerer sig i den gruppe, som betegner samfundet som
postmodernistisk. Endvidere benytter jeg teorien om det senmoderne og refleksive
samfund af den engelske sociologi Anthony Giddens. Mange centrale træk i deres
teorier er samstemmige, hvorfor det gøres muligt at oversætte deres begreber til en
fælles forståelsesramme, som senere vil blive bruge i en kritisk sammenligning af
teorierne. 

Giddens’ og Baumans samtidsdiagnoser fremhæver begge de tendenser til
individualisering, der er fulgt i kølvandet på globaliseringens udvikling, samt de
konsekvenser netop denne proces har for individ og samfund.
Først redegøres for Baumans begreb den flydende modernitet og dernæst Giddens’
forklaring af det såkaldt refleksive samfund. Derpå sammenstilles de to teorier med
henblik på at belyse og diskutere eventuelle forskelle og ligheder, for afsluttende at
vurdere hvilke stærke og svage sider, der gør sig gældende for hver teori.

2. Bauman
2.1 Flydende modernitet
Zygmunt Bauman beskriver i sin samfundsanalyse det postmoderne samfund som
flydende og ser dets væsen i et konstant flow, der aldrig slutter. Her står intet stille
eller har en fast værditilskrivning, idet alting er i udvikling. Han skelner mellem det
tidligere produktionssamfund, præget af tung kapitalisme og det nuværende
konsumptionssamfund kendetegnet ved en let kapitalisme (Jacobsen 2009:455f).

2.2 Kapitalismens vægtklasser
Den tunge kapitalisme var en fordistisk model, der betød topstyret planlægning,
effektive rutiner samt fordrede målbevidste individer. Gennem en samfundsudvikling
præget af ny teknologi og i særdeleshed en stigende globalisering øgedes kapitalens
mobilitet og dermed individers sociale betingelser. Hvor kapitalens forankring under
produktionssamfundet fandtes i fabrikkerne, mener Bauman, at det i
konsumptionssamfundet ikke reelt er muligt at regulere kapitalen, idet ansvaret ikke
længere kan møntes på en bestemt fabriksleder. Den lette kapitalisme har derimod
mere karakter af kaos, som den herskende orden, idet det postmoderne samfund
figurerer uden topstyring. Samfundet er dermed målløst og intet kan tages for givet
(Bauman 2000:79ff).

2.3 Individualiseringens bivirkninger
I konsumptionssamfundet åbner sig en uendelig række muligheder for individet, hvor
den moralske vogter er skyllet ud med produktionssamfundets badevand. Den enkelte 
skal nu selv gøre sig til herre over sine valg og står alene i samfundet om at
retfærdiggøre disse valg. Bauman ser denne individualisering som indeholdende en
række negative konsekvenser. Det problematiske for individet synes at være
”overfloden af, ikke knapheden på valgmuligheder” (Ibid.:84), hvorfor
konsumptionssamfundets individualisering skaber en konstant usikkerhed og frygt for
at navigere og udvælge forkert. Individet tvinges dermed til at udnytte de valgte
muligheder optimalt og samtidig afprøve så meget som muligt, hvilket medfører et
evigt sigte efter nye mål (Ibid.:82f).

2.4 Identitet som forbruger
En central pointe hos Bauman er, at mens individet i produktionssamfundet var
’producent’, forstået som arbejdere, er individet i konsumptionssamfundet nu blevet
en forbruger, der konsumerer valgmuligheder. Tidligere kunne producenten arbejde
sig opad karrierestigen i et anerkendelseshierarki, og dermed var identiteten et muligt
projekt, hvori opbygningen af en mere anerkendt position spillede en stor rolle. Hos
forbrugeren er det ikke et ideal at opbygge en bestemt position, idet individet konstant
sætter sig nye mål. I stedet vil forbrugeren stræbe efter et ”spændende liv” og
realiseres gennem individuelt valgte forbrugsoplevelser. Bauman hævder, at til trods
for at individet oplever et kick ved at forbruge alene, søger forbrugeren
livsstilsfællesskaber, hvorigennem man finder en midlertidig ro for den konstante
usikkerhed ved de uendelige valg og potentielt ”forkerte” valg. I
konsumptionssamfundet er der ikke nogen, der skal godkende individets smag, og
rationalet er snarere, at hvis blot individet har en smag, som deles med andre, er den
en del af et fællesskab (Ibid.:101f).

2.5 Defekte forbrugere
Bauman påpeger, at ikke alle har mulighed for at kunne deltage i livsstilsfællesskaber.
Tidligere sås arbejde som rettighed og pligt, men fattige og arbejdsløse var dog
inkluderet i samfundets moralske univers. Derimod er arbejdet i den flydende
modernitet blot et middel til at kunne forbruge og derigennem opnå et spændende og
ønskværdigt liv. Her er individer i stand til at vælge livsførelser, der virker spændende
på os, og som gøres til idealiserede forbilleder. Dermed bliver eksempelvis
ekstremsportsudøvere og musikere en form for nye vejledende autoriteter i et ellers
normløst samfund. Samtidig fungerer fattige og arbejdsløse som den flydende 
modernitets defekte og mangelfulde forbrugere, eftersom de ikke er i stand til at
realisere sig som forbrugere. De er udelukket fra flertallets moralske univers og de
bliver herved forbrugersamfundets uønskede affald (Jacobsen og Poder 2008:161f;
Bauman 2000: 86f).

3. Giddens
3.1 Aftraditionalisering
Sociologen Anthony Giddens peger i sin samtidsdiagnose på, at overgangen til det
senmoderne samfund har betydet en aftraditionalisering af samfundet, hvorfor vi nu
befinder os i en refleksiv tidsalder. Han betegner aftraditionaliseringen som
modernitetens opgør med traditioners status som autentiske og ”sande” og en
erkendelse af, at traditioner er konstruerede. Ifølge Giddens har denne udvikling
medvirket til en høj grad af refleksivitet hos det enkelte individ, som beskrives
således: ”Når traditionen falder væk, og den selvvalgte livsstil får overhånd, går
selvet ikke fri. Selvidentiteten skal skabes og genskabes mere aktivt end før” (Giddens
2000:48). Giddens forklarer derved, at samfundet ikke længere giver samme
mulighed for at handle ud fra faste, sociale rammer, men derimod stiller spørgsmål
ved alle faste traditioner og afkræver argumentation og legitimation for individuelle
handlinger (Ibid.:41ff). Han argumenter således for, at det i dag er sværere at
abonnere på fastlagte overbevisninger og værdier, og at individet i stedet nødsages til
at drage egne beslutninger vedrørende sit eget liv på baggrund af selvstændige
overvejelser (Ibid.:46ff).

3.2 Samfundets dynamik
Den moderne stat, herunder nationalstaten, organiseres i forhold til nogle refleksivt
regulerende systemer, som skaber dynamik i samfundet, mener Giddens. Han
betegner det refleksive samfund som diskontinuerligt, idet den ekstreme dynamik
konstant afkræver stillingtagen på institutionelt plan og dermed transformerer
samfundet. I forlængelse heraf mener Giddens, at denne dynamik i det refleksive
samfund har omfangsrige betydninger for individet, hvorfor han beskriver den
moderne verden som ”løbsk”: ”ikke alene er den sociale forandrings hastighed langt 
højere, dens omfang og den dybde, hvormed den påvirker tidligere eksisterende
sociale praksisser og adfærdsformer, er også langt større” (Giddens 1996:27).

3.3 Skabelsen af individet
Giddens hævder, at industrialismens arv, kapitalisme og øget overvågning fordrer, at
individet besidder et højt refleksionsniveau for at bedømme de mange valgmuligheder
og alternative livsveje. Han beskriver det således: ”Modernitetens refleksivitet
strækker sig helt ind i selvets inderste. I en posttraditionel orden bliver selvet med
andre ord et refleksivt projekt” (Giddens 1996:46). Da individet nødsages til konstant
at tage stilling, opstår en vis usikkerhed, hvilket Giddens mener fører til, at individer
tilslutter sig forskellige livsstile. Disse valg af livsstile i hverdagslivet vil Giddens
betegne som livspolitik, og han forklarer, at det ikke er politik om livsmuligheder,
men om valg af livsstil i en aftraditionaliseret verden: How we should live individually
and collectively in a world where what used to be fixed by either nature or tradition is
now subject to human decision” (Giddens 1994:15). Han mener således, at alt efter
hvilke valg, vi foretager os, medvirker vi til enten at opretholde samfundet
eller forandre det. Endvidere gør det stigende antal livsbeslutninger med en
livspolitisk karakter, at der bestandigt er mulighed for at forandre samfundets
institutioner og konstitutive strukturer (Giddens 1996:22; 2000:46).

3.4 Optimisme
Jeg bemærker en grundlæggende optimisme hos Giddens vedrørende
individualiseringen og den dertilhørende høje grad af refleksivitet, hvilket også
fremhæves i hans anvendte eksempel om skilsmissens betydning for individet. Han
ser personlige kriser som muligheder for at genskabe sin personlige identitetsfølelse
gennem den nødvendige selvrefleksion. I denne kamp for at overvinde kriser og
vanskeligheder, er individerne aktivt med til at rekonstruere det univers af social
aktivitet, som samfundet består af. Derfor virker individualiseringen i høj grad som et
gode for samfundet (Giddens 1996:22ff).

4. Diskussion
Jeg har nu redegjort for henholdsvis Baumans flydende modernitet og Giddens
refleksive samfundsmodel, og vil nu sætte teorierne op mod hinanden, hvorved det
gøres gennemskueligt, hvilke styrker og svagheder teorierne hver især har.
Hvor Bauman beskriver samfundet som værende i en postmodernistisk epoke,
betegner Giddens samfundet som senmodernistisk. Jeg mener dog, at de taler om det
samme samfund, idet opgavens anvendte tekster alle er skrevet og udgivet tæt opad
overgangen til det 21. århundrede. Jeg vil derfor benytte begrebet ”det nye samfund”
for at omkranse begge teorier og ligeledes bruge ”det tidligere samfund” om både det
Bauman’ske moderne samfund og det Giddens’ske traditionelle samfund.
Grundlæggende mener jeg, at der er særdeles utroligt mange ligheder teorierne
imellem, idet begge ser de samme tendenser vedrørende samfundets individualisering,
men dog har forskelligt syn på hvilke konsekvenser denne individualisering har for
individet og resten af det nye samfund.

4.1 Globalisering og forældede traditioner
Teoretikernes enighed omfatter eksempelvis, at samfundet forandres i en sådan grad,
at der ikke længere er noget fast moralsk og normativt holdepunkt i livet, hvilket har
en stor betydning for individets identitetsskabelse. Overordnet set mener de begge, at
globaliseringen og den potentielle kommunikation på tværs af tidszoner og
landegrænser åbnede op for et mere pluralistisk syn på den verden, der før syntes ægte
og begribelig. Dermed tog verden retning mod en mere kaotisk orden uden klare og
indlysende lederpersoner og moralske vogtere.

4.2 Mulighedernes slagside
Næste trin, hvor teorierne konvergerer, omhandler de mange opståede valgmuligheder
for individet. Bauman og Giddens synes enige om, at den eskalerede kompleksitet
med stadig flere valg stiller individets tilværelse på en prøve. Modsat Bauman, der ser
identitetsskabelsen gennem de valg, som individet konstant og uendeligt træffer, er
Giddens udlægning, at individet skaber sin identitet i selve refleksionen over valgene.
Teorierne ser begge positivt på individernes frisættelse fra fikserede livsførelser og 
fastsatte rammer for identitet, men bemærker samtidig begge en slagside af
individualiseringen.
Giddens ser kravet om den konstante stillingtagen og vurdering af individets
personlige valg som en faktor, der skaber usikkerhed og fører til tendenser præget af
terapi og selvhjælpsprocesser. Denne udvikling opfatter han dog ikke nødvendigvis
som negativ, idet terapien blot er individets selvrefleksion over det nye samfunds
kompleksitet og den usikkerhed, der følger med (Giddens 2000:47f).
Bauman følger Giddens spor, når det gælder individualiseringens usikkerhed. Hos
Bauman ses dog individets frygt for ikke at træffe de rette valg som noget, der ikke
kan løses med terapi, men derimod en faktor der i stigende grad isolerer individer fra
hinanden. I henhold hertil beskriver Bauman ændringen af samfundets fattige og
udstødte, der i det nye samfund er udelukket som samfundsmedlemmer. Først og
fremmest skelner han mellem identiteten som producent i det tidligere samfund og
identiteten som forbruger i det nye samfund. De fattige og arbejdsløse kan ikke
selvrealiseres i det nye samfund, hvor man primært defineres ud fra sin identitet som
forbruger, og de bliver dermed tabere under den globaliserede kapitalisme.
4.3 Vurdering af teorierne
Giddens fremstilling af individualisering kan opfattes som en grad for optimistisk,
idet hans formåen ikke synes at inddrage de svages position i samfundet. Hans teori
kan endda tolkes, som at kriser og sammenbrud er et gode for samfundet, idet
individet kommer fornyet, selvstændigt og mere reflekteret ud på den anden side.
Hvis man accepterer denne tolkning, må det siges at være problematisk, at Giddens
ikke tager højde for de individer, der ikke kan klare presset af den krævede
selvrefleksion og ensomhed om man vil, i det nye samfund. Dermed vil Giddens’
samtidsanalyse mangle den dimension, der knytter sig til ulighed, ressourcehierarkier
og magtrelationer.
Dette perspektiv skal Bauman tværtimod belønnes for at medtage, idet han beskriver
den defekte forbruger som marginaliseret i det individualistiske nye samfund. Jeg
finder tilmed Baumans kritik som værende en velbalanceret beskrivelse af et
konsumptionssamfund. Han fremhæver såvel de lyse sider ved individets opnåede
handlefrihed som de mørke sider ved at individualiseringen og den sociale
marginalisering ses som tæt forbundne i hans teori.

4.4 Konsekvenserne for individet
I Giddens nye samfund opnår et individ succes ved at have en høj grad af
selvrefleksion. Derimod er succes i Baumans modernitetsteori kendetegnet ved at
have spændende forbrugsoplevelser og overordnet set leve et spændende liv med
selvrealisering både på arbejdet og i fritiden. Hos Bauman ses fiasko snarere hos
individet, der ikke ser sig i stand til at selvrealiseres qua forbrugsoplevelser, det være
sig i særdeleshed den fattige og/eller arbejdsløse.
Hvis Baumans defekte forbruger skal forsøges overført til Giddens refleksive
samfund, kan fattige og arbejdsløse dermed forstås som individer, der ikke formår at
reflektere over deres livsvalg. I en sådan læsning af Giddens kan han kritiseres for at
undlade et socialt og kulturelt aspekt på individualiseringens tabere, idet han synes at
mene, at individet har foretaget nogle fejlagtige valg eller ikke har reflekteret
tilstrækkeligt over dem. Han forsømmer altså at medtænke de gruppesammenhænge,
som individerne indgår i, og ydermere synes hans middel til at undgå usikkerheden,
nemlig terapi og selvhjælp, ikke at kunne afhjælpe den defekte forbruger.
Baumans teori optræder pessimistisk, da der ikke synes at være en løsning på
individernes hjælpeløshed overfor samfundets ulighed. Det er dog en mulighed, at
Bauman blot ikke ser det som samtidsdiagnosens opgave at udvikle en normativ teori
om frigørelse, selvom han dog må siges at have et kritisk perspektiv på det
kapitalistiske samfund, som han mener, har omformet sig til et forbrugshelvede.
Hvad angår individets handlingsmuligheder i det nye samfund er Giddens mere
håbefuld end Bauman. Hvis man følger hans tankesæt om livspolitik og
samfundsforandring, har aktøren en stor indflydelse på samfundsudviklingen. Han
holder på, at de livsvalg som individer foretager sig, danner tendenser og livsstile, der
i det store hele bestemmer, hvilken retning samfundet skal gå. Jeg finder endvidere
Giddens teori anvendelig til at belyse samspillet mellem aktører og
samfundsstrukturer, idet han fremhæver den proaktive selvrealisering og agens som
en del af samfundets drivkraft.
Opsummerende kan Baumans teori anskues som en indgående analyse af de negative
konsekvenser af samtidens forbrugerisme. Der er dog et pessimistisk islæt i hans 
fortælling, idet han ikke tydeligt formulerer, hvilke løsninger det nye samfund stiller
til rådighed for tabere i individualiseringens spil. Hvad angår Giddens teori, er det
ovenfor gennemgået, hvordan han tillægger individer mulighed for at kunne forandre
samfundet ud fra de valg de foretager sig. Imidlertid fungerer denne agens kun for
ressourcestærke individer, der kan klare presset fra den øgede kompleksitet i
samfundet og kravet om en konstant stillingtagen.

5. Konklusion
Som det er fremgået tidligere, belyser både Bauman og Giddens, at globaliseringen
medfører en ændring i samfundet, hvad angår et opgør med tidligere normer og moral.
Det kan ud fra begge teorier konkluderes, at der derpå opstår en øget kompleksitet
med flere muligheder og krav om en konstant stillingtagen. Denne medfører
usikkerhed og en angstfyldt tilstand for individet, eftersom det står alene med sine
overvejelser om det personlige valg samt konsekvenserne deraf. Begge teoretikere
mener, at individets identitetsskabelse er ændret med de nu højere krav om
stillingtagen, men er væsensforskellige hvad angår individualiseringens konsekvenser
for den enkelte.
Giddens fremhæver de positive sider såsom større handlefrihed, agens og idéen om, at
livsstile og de små valg i hverdagen i virkeligheden er dem, der skubber samfundet
videre. Omvendt belyser Bauman især svaghederne ved det nye samfund, idet han
beskriver den defekte forbruger og globaliseringens affald.
Afsluttende kan det vurderes, at på trods af en solid analyse af nutidige
forbrugstendenser, synes Baumans teori for pessimistisk i forhold til individets
handlemuligheder for at komme ud af forbrugerismens slump. Giddens derimod
fremlægger en håbefuld og optimistisk teori om individets øgede handlefrihed, men
lader til at svigte samfundets svageste, idet han ikke inddrager et egentligt socialt
aspekt i sin analyse.

II. Konflikter i det sociale liv
Spørgsmål II: Redegør for teorier omhandlende forskellige former for
konflikt i det sociale liv. Begrund dit valg af teorier, og
diskuter teoriernes stærke og svage sider.
 
1. Indledning
Jeg vil i denne opgave behandle teorier om konflikter i det sociale liv. Jeg vil betegne
disse teorier konfliktteorier, for hvilke det gælder, at konflikter, modsætninger og
spændinger i samfundet opfattes som drivkraft for samfundsudviklingen. Mange
konfliktteorier berører udover konflikter i den sociale verden, også sociologiske
temaer som kritik og samtidsdiagnose. Jeg opfatter disse emner som tæt
sammenvævede, idet konflikterne i det sociale liv bedst kan beskrives ved at belyse,
hvordan det sociale liv hænger sammen, og hvorledes de stridende parter er relationelt
forbundne. Hertil er det yderst interessant at se nærmere på hvilken type kritik, der
optræder imellem konfliktens stridende parter, og endvidere hvad deres stridende
interesser består i. Jeg har valgt at indkredse temaet for denne opgave til konflikterne
knyttet til det kapitalistiske samfund og dertil desuden undersøge de kritikformer, der
omhandler kapitalismen.

1.1 Læsevejledning
Jeg har til dette opgavespørgsmål valgt at inddrage makkerparret bestående af den
spanske sociolog Eve Chiapello og den franske sociolog Luc Boltanski for at benytte
deres fælles teori om kapitalismekritik. Ydermere redegør jeg for den tyske sociolog
Axel Honneths anerkendelsesteori. Begge teorier kan betegnes som samfundsanalyser
med både kritik, konflikt og kapitalisme som vigtige elementer, hvorfor de kan med
fordel kan bruges i en sammenligning.
Først redegøres for Boltanski og Chiapellos teori om kapitalismens nye ånd og
dernæst Honneths bud på en anerkendelsesteori. Efterfølgende vurderes teoriernes
styrker og svagheder ud fra en sammenligning.
2. Boltanski og Chiapello
Boltanski og Chiapello beskriver hvordan konflikten mellem kapitalisme og
kapitalismekritik er blevet drivkraft for samfundsudviklingen, idet kapitalismen har
indoptaget dele af kritikken og dermed selv ændret karakter. De hævder således at
kritikken har medvirket til kapitalismen, snarere end spændt ben for den.

2.1 Kapitalismens logik
Overordnet set anser Boltanski og Chiapello kapitalismen som absurd og meningsløs,
idet den kapitalistiske logik udelukkende går ud på at producere og akkumulere profit.
Denne opfattelse har en klar reference til den klassiske sociolog Max Weber, der
introducerede begrebet Den kapitalistiske ånd, som betegner ”interessen i
kapitalforøgelse, der forudsættes som et mål i sig selv” (Weber 2009:28).
Boltanski og Chiapello mener ikke at kapitalismen i sig selv kan motivere individer til
at engagere sig i den ej eller retfærdiggøre sig selv, og har derfor brug for en
ideologisk overbygning til dette, som de benævner kapitalismens nye ånd. Begrebet
ideologi skal dog ikke forstås i traditionel marxistisk forstand, hvilken Boltanski og
Chiapello tolker som den økonomiske basis er determinerende for den politiske,
juridiske og ideologiske overbygning. De læser Marx’ ”ideologi” som blot
afspejlende figurer for økonomiske strukturer og måske oven i købet tilslører de
virkelige forhold. Derimod mener de at ideologibegrebet hører sammen med basis og
fungerer som rationale for hvorfor økonomien overhovedet dominerer (Marx 1974:13,
Boltanski og Chiapello 2005:163).

2.2 Kapitalismens ideologiske overbygning
Denne ideologi har det formål at legitimere den styrende sociale orden og består af tre
dimensioner: stimulation, sikkerhed og retfærdighed. 1) Stimulationsdimensionen
referer til kapitalismens ”frigørelse” med hensyn til social mobilitet. 2) Den anden
dimension fortæller om hvordan det kapitalistiske system yder sikkerhed til individer
og 3) retfærdighedsdimensionen angiver at kapitalismen er retfærdig og fair, og
dermed tjener det fælles bedste.
Disse tre dimensioner kan samlet motivere og retfærdiggøre kapitalismen og tager
udgangspunkt i allerede eksisterende samfundsprincipper. Ideologien er afhængig af
samfundet og varierer alt efter hvor i historien man slår ned.
Igen anes en reference til Weber med hensyn til den kapitalistiske ånd. Dog opfatter
Weber den kapitalistiske ånd som statisk, hvor Boltanski og Chiapello betegner ånden
som en dynamisk ramme, der indretter sig efter og ændrer indhold alt efter gældende
kritik og retfærdighedsprincipper (Boltanski og Chiapello 2005:164).
 
2.3 Kapitalismekritik
Som nævnt tidligere er Boltanski og Chiapellos pointe at kritikken af det
kapitalistiske system har medvirket til at videreudvikle kapitalismen. For a den
kapitalistiske økonomi kan følge med tendenserne i samfundet, må den kapitalistiske
ånd dermed indrette sig efter kritikken, hvilket beskrives således: “Capitalism is in
need of justification for the very reason that it is criticised. Where there is no
criticism, there is no need for justification (and then for something like a spirit of
capitalism)” (Ibid.:175).
Deres forskningsmetode fokuserede på overgangen fra den industrielle økonomi til
den kognitive økonomi og undersøgte hvorledes retfærdighedsprincipperne har
ændret sig. De opfatter kapitalismekritikken siden 1800-tallet som bestående af to
former:
1) Den æstetiske kritik, der primært vandt tilslutning i intellektuelle og
kunstnerkredse, beskæftigede sig med en kritik af massesamfundets fremmedgørelse
og manglende autencitet og autonomi.
2) Den sociale kritik, der omhandler udbytning og uretfærdig fordeling af rigdom og
traditionelt set har haft arbejderbevægelser som frontkæmpere (Ibid.:175f).
Boltanski og Chiapello mener, at udviklingen fra industriel kapitalisme til fleksibel og
kreativ kapitalisme kom, idet at kapitalismens nye ånd indoptog den æstetiske kritik,
som til dels dukkede op med Frankfurterskolen, men i særdeleshed tog fart med
1960-70’ernes antiautoritære bevægelse. Motivationen for at individer skulle
engagere sig i kapitalismen skiftede i denne periode retning. Med den nye ånd giver
arbejde ikke længere bare sikkerhed og social mobilitet på i forhold til status og rang,
men i højere grad mulighed for selvrealisering og autencitet, der netop var emner som
kapitalismen tidligere var kritiseret for at mangle. Derefter stod den sociale kritik
alene og svagere, hvilket medvirkede til at kapitalismen kunne undertrykke denne
kritik og et tilbagetog af velfærdsstaten i den efterfølgende periode (Ibid.:177f).

3. Honneth
Honneths teori bygger på begrebet om anerkendelse, som bygger videre på den tyske
filosof Hegels arbejde. Ifølge Honneth findes konflikten i det sociale liv mellem
individer, der ikke opnår anerkendelse, og det kapitalistiske samfund, som tildeler
anerkendelsen.

3.1 Anerkendelsessfærer
Honneth bruger gensidige anerkendelsesrelationer som grundlag for sin
samfundskritik, idet han hævder: ”Individer kan kun blive medlemmer af samfundet
ved at de, via oplevelsen af gensidig anerkendelse, kan udvikle en bevidsthed om,
hvorledes rettigheder (...) og pligter er gensidigt forbundne” (Honneth i Willig
2007:100). Honneth opstiller tre sfærer, hvorfra anerkendelse kan opnås: 1)
privatsfæren, der vedrører familien og venskaber, 2) den retslige sfære og 3) den
solidariske sfære, som refererer til samfundsfællesskaber af politisk, kulturel og
arbejdsmæssig karakter (Ibid.:101f).

3.2 Ringeagt
Til de tre sfærer knytter der sig begrebet ringeagtsformer. Honneth mener, at hvor
anerkendelse er med til at skabe individers selvforståelse og identitet, kan ringeagt
nedbryde og skade netop denne opnåede selvforståelse (Ibid.:104). Han beskriver
således ringeagt som: ”[...] en uretmæssig adfærd, ikke så meget fordi den krænker et
subjekts handlefrihed eller tilfører det skade, men fordi det krænker dets
intersubjektivt opnåede, positive forståelse af sig selv” (Honneth 2006:175).

På denne måde indrammer anerkendelsessfærerne en normativ forestilling om, hvad
der er ”det gode liv”, som bør efterstræbes ved at opnå fuld anerkendelse. Omvendt
kan ringeagtsformer forstås som krænkelser, der hindrer ”det gode liv”, og dermed er 
centrale årsager til en kamp for anerkendelse. Ringeagtsformerne ligger hermed til
grund for en normativ kritik af det kapitalistiske samfund, som individer i fællesskab
skal italesætte.
Eftersom Honneth ser individers anerkendelsesrelationer som afgørende for at kunne
udvikle en identitet og deltage i samfundet, har manglende anerkendelse og decideret
ringeagt enorm betydning. Individer har ringere muligheder for identitetsskabelse og
samfundsdeltagelse, når de møder ringeagt, og Honneth introducerer i forlængelse
heraf begrebet uretsbevidsthed, som omhandler en potentiel uretsfølelse i mødet med
ringeagt (Willig 2007:104).

3.3 Uretsbevidshed
Jeg synes at finde flere igangværende processer i Honneths begreb om
uretsbevidsthed, men en central forestilling vedrørende det sociale livs konflikter må
dog være hans tese om, at senkapitalismen indeholder en konflikt, hvor gamle
klassemodsætninger reproducerer sig selv. Jeg vil nu belyse, hvorledes
uretsbevidsthedsbegrebet tager karakter af en klasseanalyse.
Uretsbevidstheden beskriver den umiddelbare følelse af uret hos et individ og kan
inddeles i to typer: 1) den direkte erfarede uretsbevidsthed og 2) den begrebsmæssigt
formidlede uretsbevidsthed, hvor jeg udelukkende vil beskæftige mig med den
førstnævnte (Honneth 2003:55f). Honneth beskriver at den direkte erfarede
uretsbevidsthed især befinder sig i de laveste sociale lag, og den begrebsmæssigt
formidlede uretsbevidsthed som især oplevet i borgerlige ekspertkulturer og politiske
avantgarder. For de laveste sociale lag er samfundsmoralen bestående af ”et i sig selv
usammenhængende kompleks af reaktive retfærdighedsforestillinger” (Ibid.:56),
hvilket vil sige, at det overordnede retfærdighedsbillede står uskarpt og en eventuel
ringeagt er derfor svær at placere i en større moralsk sammenhæng.

3.4 Social kontrol
Individer i de laveste sociale lag kan, grundet den uskarpe samfundsmoral, opleve en
uretfærdighed, uden at den direkte erfarede uretsbevidsthed bliver artikuleret
(Honneth 2003:60-63). Fraværet af en formuleret uretsbevidsthed forstærkes
endvidere af en social kontrol udøvet af de herskende sociale klasser, hvormed der
med flere mekanismer kontrolleres mulighederne for en formulering og 
offentliggørelse af uretsfølelser. Følgende citat viser, hvorledes Honneth beskriver
disse kontrolmekanismer, idet de udgør ”nogle strategier, som sikrer den herskende
sociale klasses kulturelle hegemoni, idet de latent indsnævrer muligheden for at
artikulere erfaringer af uret” (Ibid.:61).
Jeg vil fokusere på den mekanisme, der omhandler de institutionelle
individualiseringsprocesser og som ifølge Honneth: ”ødelægger den kommunikative
infrastruktur, som er forudsætningen for en solidarisk mobilisering af uretsfølelser”
(Ibid.:63). Disse processer fordrer individualisme og medfører en adskillelse af
fællesskabet. Et fællesskab der kunne have dannet rammen om en fælles forståelse for
uretsfølelser og dermed lettere kunne have formuleret en retfærdighedsforestilling.
Således er individets chancer for at formulere en socialmoral truet af
individualiseringsprocesserne i det kapitalistiske samfund.


4. Diskussion
4.1 Immanens og transcendens
En grundlæggende forskel, jeg ser i de to anvendte teorier, ligger i både teoriernes
undersøgelsesområder og ambitioner. Boltanski og Chiapellos teori er ikke en kritisk
sociologi, men en sociologi om kritik, som de selv benævner den. De besvarer
spørgsmålet om, hvordan man sociologisk kan forstå, hvorledes kritikken virker, og
hvilken rolle den spiller for samfundet, hvoraf det kan udledes, at deres sociologi er
deskriptiv. Med en anden betegnelse kan man ligeledes anføre, at de bedriver en
immanent kritik, der snarere beskriver, hvordan samfundet er, frem for hvorledes det
bør være.
Derimod vil jeg om Honneths anerkendelsesteori hævde, at han i langt højere grad
end Boltanski og Chiapello beskriver, hvordan samfundet bør være, hvorfor hans
teori må siges at være normativt funderet. Igen vil man med et andet prædikat kunne
kalde anerkendelsesteorien for en transcendent kritik, altså en kritik der overskrider
samfundets væren og tager udgangspunkt i et andet. Dermed ikke sagt at
anerkendelsesteorien ikke indeholder en deskriptiv analyse af det værende samfund.
Tværtimod ville Honneth mene, at det immanente er en forudsætning for det
transcendente, idet man for at kunne pege på mulige samfundsmæssige forandringer 
må forholde sig til samfundsdiagnosen. Honneth bedriver en kritisk sociologi ud fra et
normativt fundament, hvorfor jeg ser anerkendelsesteorien som netop en del af
Boltanski og Chiapellos arbejdsfelt.
4.2 Kritikkens immanente dynamik
Hvis præmissen i Boltanski og Chiapellos teori accepteres, vedrørende at kritikken
har en immanent dynamik, gælder det, at kritikken altid vil hjælpe det kritiserede
system på vej, ved netop at gøre opmærksom på systemets mangler og
uretfærdigheder. Af Boltanski og Chiapellos teori kan dog ikke udledes, at kritikken
altid vil legitimere kapitalismens forskellige former. Til trods for at kritikken, ved at
gøre opmærksom på kapitalismens brister, åbner op for at kapitalismens ånd vil kunne
indoptage denne kritik, ser jeg det ikke som skæbnesikkert, at kritikken altid kan
indoptages.
Jeg forstår Boltanski og Chiapellos pointe således, at kapitalismens ånd har til formål
at legitimere den, i sig selv absurde, kapitalistiske økonomi ved hjælp af en
retfærdighedsforestilling. Dog forestiller jeg mig, at der kan forekomme en kritik så
karakterfast at kapitalismens ånd ikke vil være i stand til at legitimere en kapitalistisk
økonomi, hvor rationalet om profitakkumulation stadig skal følges.
Jeg vil nu diskutere anerkendelsesteorien i lyset af Boltanski og Chiapellos teori, idet
Honneths kritiske teori i sig selv er genstandsfelt for deres sociologi om kritik. Det er
her relevant at vurdere, hvilket potentiale anerkendelsesteorien har som normativ
kapitalismekritik. Er der mulighed for, at teorien kan blive en reel opponent for et
kapitalistisk system, hvor det lader sig gøre at ændre grundlæggende
samfundsstrukturer, eller vil den altid være en produktivkraft for kapitalismen og
derved kun kradse i systemets overflade? Jeg vil nu diskutere, hvilke potentialer
anerkendelsesteorien har for reelt at udfordre det kapitalistiske system.

4.3 Anerkendelse som kapitalismens modspiller
Jeg vurderer, at anerkendelsesteorien optræder både som en immanent teori, idet den
tager udgangspunkt i det eksisterende samfund, men også som en transcendent teori,
idet den ikke er historisk bundet, men altid vil søge at forbedre nye
anerkendelsesrelationer. Som Boltanski og Chiapello beskrev kapitalismens ånd, tager 
den højde for kritikken og regulerer den kapitalistiske økonomi i en sådan grad, at den
virker legitim og motiverende for individer.
Jeg finder, at anerkendelsesteorien vil kunne sameksistere med det kapitalistiske
system, så længe den kapitalistiske ånd formår at indordne økonomien efter de nye
krav som anerkendelseskampe stiller. I det henseende er det relevant at stille
spørgsmålet, om det kapitalistiske system formår at tildele lige anerkendelse og undgå
ringeagt, eller om disse uretfærdigheder er iboende i kapitalismens rationale om
profitakkumulation. Min overordnede opfattelse af anerkendelsesteorien er, at der
altid vil være et modsætningsforhold mellem en optimalt opnået anerkendelse og det
kapitalistiske krav om profitmaksimering, hvorfor anerkendelsesulighed må siges at
være iboende i kapitalismen. Deraf kan det udledes, at anerkendelsesteorien ikke blot
fungerer som den evindelige regulerende medspiller, men er i stand til at reelt
udfordre kapitalismen, hvis både den sociale og æstetiske kritik samles.

4.4 Huller i anerkendelsens modspil
Hvis kapitalismekritikken skal funderes i de krav som nye anerkendelseskampe stiller,
er det dermed en forudsætning at disse kampe finder sted. Honneths begreb om
uretsbevidsthed er væsentligt, idet han mener at kampe for anerkendelse begynder
med en fælles uretsbevidsthed, hvor følelsen af uret artikuleres og offentliggøres. Jeg
ser dog en hindring for skabelsen af denne fælles uretsbevidsthed, siden Honneth
beskriver den sociale kontrol, hvormed fællesskabet holdes nede af institutionelle
individualiseringsprocesser. Honneth efterlader dermed et åbent spørgsmål: hvordan
genfindes fællesskabet, således at der kan åbnes op for nødvendige
anerkendelseskampe?

5. Konklusion
Det kan konkluderes at Boltanski og Chiapellos projekt er at beskrive den ændrede
relation mellem kapitalismen og kapitalismekritikken. Derimod handler Honneths
teori om kapitalismens uretfærdighed, der resulterer i manglende anerkendelse og
ringeagt. Anerkendelsesteorien kan i lyset af Boltanski og Chiapellos teori ses som en
udfordrende og reel opponent til kapitalismen, men har dog den svaghed at den
sociale kontrol, hvormed de herskende klasser afholder de laveste sociale lag fra at 
formulere et fællesskab, lægger hindringer i vejen for at anerkendelseskampene kan
finde sted.

III. Litteraturliste
Bauman, Zygmunt 2000: Individualitet i Flydende modernitet, København: Hans
Reitzels Forlag
Boltanski, Luc og Chiapello, Eve 2005: ”The New Spirit of Capitalism” i
International Journal of Politics, Culture and Society, 18.161-188 (Publisher
Springer Netherlands ISSN0891-4486)
Giddens, Anthony 1994: Beyond Left and Right: the Future of Radical Politics,
Cambridge: Polity Press
Giddens, Anthony 1996: I Høj-modernitetens konturer i Modernitet og selvidentitet,
København: Hans Reitzels Forlag. På dansk ved Søren Schultz Jørgensen
Giddens, Anthony 2000: Tradition i En løbsk verden, København: Hans Reitzels
Forlag. På dansk ved Erik Barfoed
Honneth, Axel 2003: Moralbevidsthed og socialt klasseherredømme i Behovet for
anerkendelse, København: Hans Reitzels Forlag. På dansk ved Mogens Chrom
Jacobsen
Honneth, Axel 2006: Kamp om anerkendelse, København: Hans Reitzels Forlag, 1.
udgave, 3. Oplag. På dansk ved Arne Jørgensen
Jacobsen, Michael Hviid og Poul Poder 2008: The sociology of Zygmunt Bauman:
challenges and critique, Hampshire, Ashgate Publishing
Jacobsen, Michael Hviid 2005: Zygmunt Bauman, i Andersen, Heine og Lars Bo
Kaspersen (red.) 2005: Klassisk og moderne samfundsteori. København: Hans
Reitzels Forlag.
Marx, Karl 1974: Forord i Bidrag til kritik af den politiske økonomi, København:
Rhodos
Weber, Max 2009: Den protestantiske etik og kapitalismens ånd. København:
Nansensgade Antikvariat
Willig, Rasmus 2007: Til forsvar for kritikken, København: Hans Reitzels Forlag



1.1. Indledning
Niklas Luhmann og Ulrich Becks teorier giver interessante input til forståelsen af, hvordan det moderne
samfund er, men adskiller sig væsentligt fra hinanden i deres tilgang. Luhmann præsenterer
os for en kompleks systemteoretisk modernitetsteori, mens Becks værk sætter fingeren på en række
ubekvemme forhold ved det moderne. Denne opgave vil redegøre for, hvordan Beck karakteriserer
det moderne samfund som værende et ”risikosamfund”. Der vil specielt være fokus på hans beskrivelser
af risici, refleksivitet og subpolitik. Herefter følger redegørelse for Luhmanns samtidsdiagnose
(modernitetsteorien) og undervejs introducere et par centrale begreber i hans systemteori, med
fokus på sociale systemers funktion og den såkaldte polykonteksturelle samfundsorden. Disse redegørelser
munder ud i en sammenligning, hvor fokus særligt vil være rettet mod de udfordringer,
som det moderne samfunds institutioner, ifølge de to teoretikere, står overfor. Slutteligt vil der følge
en diskussion af styrker og svagheder ved teorierne.

1.2. Beck	om	det	moderne	samfund:	Risikosamfundet
Ifølge Beck befinder vi os i en fase af moderniteten, der stadig er påvirket af dynamikker, der gjorde
sig gældende i industrisamfundet, samtidig med, at vi er på vej mod en ny type samfundsorden, nemlig
det såkaldte risikosamfund. Vores måde at bearbejde naturen på har tidligere været baseret på en
materiel nød; en knaphed i ressourcer, hvis fordeling gjorde sig til genstand for klassekonflikter1
(Beck 1997:29). Risikosamfundet må derfor ses som et produkt af industrisamfundet: de risici vi konfronteres
med i risikosamfundet er nemlig en række utilsigtede konsekvenser fra industrisamfundets
udvikling af teknologier og produktionsformer. Beck skriver, at den samfundsmæssige produktion af
rigdom er forbundet med den samfundsmæssige produktion af risici. Vi er altså gået væk fra den rigdomsfordelingslogik,
der gjorde sig gældende tidligere, kendetegnet ved fokus på frembringelse og
fordeling af goder, til en risikofordelingens logik (Ibid.:29ff).
Denne udvikling betyder, at risici ikke rammer klassespecifikt, men derimod demokratisk, og Beck
tænker særligt her på de miljømæssige risici. Uanset hvordan vores udnyttelse af naturen har været
førhen, synes miljøkonsekvenserne nemlig at være uoprettelige skader (Beck 1997:48ff). Vi når til
Af same årsag kalder han undertiden denne samfundstype for et knaphedssamfund (Beck 1997:27).

1.2.1.Subpolitik og	refleksiv	modernitet
Netop derfor må vi som individer forholde os til disse risici, der i modsætning til mere materielle
forhold ikke er synlige, og derfor vidensmedierede. Vi konfronteres med risici, som vi kun kan erfare
og undersøge gennem videnskabens rationaler, og dette skaber en usikkerhed på såvel individsom
samfundsplan (Beck 1997:32f). Det er risici, som vi ikke kan beregne sandsynligheder for eller
gardere os imod (Beck 2000:32). Denne vidensafhængighed og risikousynlighed rummer dog muligheder,
som er endnu et forhold ved risikosamfundet, nemlig den såkaldte refleksive modernitet,
hvor det sociale liv er præget af individualitet og refleksivitet: ”Moderniserings-processen bliver
”refleksiv”, dvs. den gør sig selv til tema og problem” (Beck 1997:28). Der ligger en vis normativitet
til grundlag for at tematisere og håndtere risici, og derfor bliver refleksion et nøglebegreb. I den
forbindelse kan man sige, at refleksion bliver et spørgsmål om selvkonfrontation: samfundet vil
objektivt konfronteres med de utilsigtede konsekvenser, ligesom man på individniveau refleksivt
må forholde sig til risici.
En af årsagerne til, at Beck betoner denne refleksion på individplan er, at de institutionelle organer
ikke synes at kunne håndtere, at risici rammer globalt og demokratisk (Beck 1997:64). Han går så
langt til at kalde denne situation ”a deep institutional crisis of the first (national) phase of industrial
modernity” (Beck 2000:33). Statsadministrationen og de politiske partier vinder eksempelvis tid,
ved at diskutere kriterier med industrisektoren om, hvad der er sikkert og rationelt i forhold til risici,
med det resultat, at forsøg på fremskridt drukner i bureaukrati og definitionsdiskussioner. Alt dette
foregår, mens ozonlaget bliver tyndere og tyndere; en adfærd som Beck går så langt til at kalde:
”organized irresponsibility” (Ibid.:32). Netop fordi vi har at gøre med utilsigtede konsekvenser,
bliver det i risikosamfundet svært at placere et ansvar, ligesom en koordineret løsning indenfor de
kulturelle og politiske institutioner, der har etableret sig i industrisamfundet, besværliggøres
(Ibid.:33).
Derfor skal løsningen findes udenfor de institutionelle rammer (Beck 2000:34). Risikosamfundets
refleksive modernitet vil give mulighed for et nyt transnationalt fællesskab. 
Han taler her om en såkaldt boomerang-effekt, der ”sprænger klassemodellen” (Beck 1997:32). 
Her arbejder Beck med det han kalder ”refleksiv realisme”, der integrerer et konstruktivistisk og et realistisk syn på
risici. Med realismen anskuer man risici som reelt eksisterende, mens man med konstruktivismen fokuserer på individernes
ageren, italesættelse og deres løsning på disse konflikter (Beck 2000:26).
Når de nuværende institutioner ikke matcher udfordringen, vil individerne ifølge Beck organisere sig i
subpolitiske fællesskaber, på tværs af de institutionelle rammer4 (Ibid.). Bolden ligger så at sige hos
aktørerne og ikke institutionerne; vejen ud af risikosamfundets problematikker skal etableres og
konfronteres på aktørniveau (Ibid.:40f).

1.3. Luhmann om	 det moderne samfund: Funktionel differentiering
Det moderne samfund er ifølge Luhmann karakteriseret ved en høj grad af differentiering grundet
en stigende strukturel kompleksitet; en kompleksitet, som systemerne i hans systemteori skal søge
at reducere.
Luhmann arbejder med tre typer af systemer: sociale systemer, der varetager specifikke funktioner i
samfundet5 (økonomi, jura, politik osv.), biologiske systemer (den menneskelige krops virke) samt
psykiske systemer (hjernens tankevirksomhed). Mennesket er ikke et system, men derimod et psykisk
system, der fungerer ikke-socialt, fordi mennesker ikke kan komme ind til hinandens tanker6
(Aakvaag 2008:237f). Når psykiske systemer kommunikerer, er der derimod tale om et selvstændigt
interaktionssystem, som er et socialt system.
Sociale systemer konstitueres af kommunikation, og det er systemer, der udgør samfundet (Luhmann
1982:236ff). De eksisterer i kraft af, at der kan trækkes en grænse mellem systemet selv og
dets omverden, og definerer derved sig selv i modsætning til omverdenen, der er uendelig kompleks.
Kommunikationen i systemerne foregår gennem hvad Luhmann kalder binære koder. Disse koder
opstiller to modsætninger, som omverdenen gennem systemet skal iagttages med (Luhmann
Her nævner Beck som eksempel, at Greenpeace i 1995 fandt ud af, at Shell dumpede olie i vandet, hvilket de konfronterede
Shell med. Dette førte til en boykot af Shell fra forbrugernes side, og på den måde handlede individerne altså
politisk udenom de repræsentative politiske institutioner (Beck 2000:39f).
Sociale systemer tæller herudover også organisationer (fx et universitet) og samfundssystemer, som er det mest omfattende
sociale system (fx en nationalstat) (Luhmann 1982:239ff) Luhmanns systemteori tager i forbindelse hermed et antihumanistisk afsæt: 
menneskelige aktører er ikke afgørende for
det sociale, fordi de befinder sig i sociale systemers omverden (Aakvaag 2008:246f).
Dette konstituerer Luhmanns epistemologiske tilgang; at man må iagttage det værende indenfor rammerne af en forskel.
I dette tilfælde er der tale om distinktionen mellem system om omverden (Aakvag 2008:230f).
Eksempelvis vil retssystemet arbejde med koden lovligt/ikke-lovligt, ligesom det politiske system arbejder med koden
regeringsmagt/opposition osv. (Luhmann 1989:36f).
Systemerne skal bruge disse koder til at opbygge et stabilt fundament for kommunikation,
og koderne fungerer således som mekanismer, der organiserer kommunikationen (Aakvaag
2008:241). Når kommunikationen fastholdes i disse stabile mønstre betyder det, at de er lukkede
omkring sig selv og reproducerer sig selv internt; en proces han kalder systemets autopoesis. Systemet
tager udgangspunkt i sin egen logik (sin binære kode) og refererer derved til sig selv. Systemet
har altså både eksterne og interne funktioner: eksternt skal systemet levere nogle ”ydelser” i
forhold til andre systemer (og samfundet), og internt må den sørge for den indirekte opretholdelse af
sig selv som system (Luhmann 1982:238).
I takt med den stigende differentiering er systemerne afhængige af hinanden, da samfundet har brug
for, at alle dets funktioner varetages. Der er tale om en differentiering af roller (såvel på individsom
systemplan), og systemerne må undertiden forholde sig til hinanden i kraft (ikke på trods) af
deres forskellige interesser (Luhmann 1982:236). Denne åbning mod omverdenen tager udgangspunkt
i Luhmanns begreb om programmer, der handler om betingelser for tilordninger af værdier.
Her er eksempelvis tale om love og kontrakter i retssystemet eller teoridannelse indenfor det videnskabelige
system. Mens binære koder er stabile over tid og dermed med til at sikre autopoesis (og at
det har en specifik funktion), kan programmerne ”change structures without losing its codedetermined
identity”(Luhmann 1989:45). De er altså med til at sikre, at systemerne på samme tid
er lukkede og åbne; operativt lukkede fordi koderne er uforanderlige og selvreferentielle, men kognitivt
åbne fordi systemerne forholder sig til omverdenen (Ibid.:45ff).

1.3.1.En decentreret	samfundsorden
En konsekvens ved funktionelt differentieret modernitet er, at vi får en såkaldt polykonteksurel
samfundsorden. Dette betyder at samfundet er decentraliseret på to niveauer: en kulturel og en institutionel
decentralisering. Systemerne er kulturelt decentraliserede, fordi de observerer omverdenen
ud fra sine egne binære koder, og forstår dermed verden på forskellige måder. Systemernes forskellige
forståelser overlapper dermed hinanden og danner den funktionelle differentiering. Den institutionelle
decentralisering indebærer, at deres forskellige forståelser munder ud i en afmagt i forhold
til at samarbejde og løse opgaver på tværs af systemerne. Dette betyder slet og ret, at der ikke eksisterer
en ophævet institution, hvorfra systemer kommunikation koordineres: ”Even the social primacy
of a specific function cannot serve as a integrative formula or minimal ethics for all sy-
 9 Et eksempel på programmer kunne være, at undervisningssystemet beder om flere penge fra politikerne, fordi gymnasierne
har oplevet øget tilstrømning, ligesom det økonomiske system kan forholde sig til en finanskrise ved at ændre
investeringsstrategien (Hagen 2007:399)stem/environment relations” (Luhmann 1982:238). Derved afviser han bl.a., 
at det politiske system
skulle fungere som et overordnet ”meta-system” med integrerende funktioner. I Luhmannsk forstand
ville et politisk system, der skulle organisere kunstsystemet eller det økonomiske system, underminere
dets mulighed for at operere autonomt, og medføre et stift og topstyret samfund (Aakvaag
2008:246). I stedet betoner han, at det er i kraft af systemernes forskellige logikker, at det
funktionelt differentierede samfund kan fungere. ”Fraværet” af et institutionelt centrum giver de
enkelte systemer plads til at tilpasse sig omverdenen, ligesom de enkelte systemer kan ”irritere”
andre systemer, da de jo befinder sig i de andre systemers omverden (Hagen 2007:393). Dette skaber
igen den fleksibilitet, som er afgørende for så komplekst et samfund som det moderne.
Den polykonteksturelle samfundsorden er på samme tid en fordel og udfordring. Når sociale systemer
opererer ukoordineret ud fra sine binære kode, vil det være svært at løse problematikker, der
bevæger sig i grænsesnit mellem systemerne. Hvilken logik skal gælde, når en problematik har konsekvenser
i flere systemer?

1.4. Sammenligning:	Et	funktionelt	differentieret	risikosamfund?
Vi har nu set på to meget forskellige måder at anskue det moderne samfund på. Man må i en sammenligning
tage det forbehold, at Becks teori om risikosamfundet tager udgangspunkt i konkrete
risici (som allerede redegjort for). Denne diskussion forsøger derfor at tænke nogle af Becks problematikker
ind i Luhmanns teori. Når det er sagt, synes en sammenligning dog stadig ganske relevant,
da man her kan få indblik i, to teoretikere fra samme land, tilbyder to forskellige analyser af
det samme samfund. Først vil sammenlignes de overordnede træk i modernitetsanalyserne, og derefter
se på forskelle og ligheder ift. institutionernes rolle i det moderne samfund. Slutteligt vil der
blive diskuteret perspektiver ved aktør/struktur-problematikken.
1.4.1.Risikosamfund	eller	funktionel	differentiering?
Helt overordnet er de tematikker, Luhmann og Beck behandler, ret forskellige. Hos Luhmann handler
det om, hvordan systemerne er funktionelt differentierede, og hvordan samfundet derved arbejder
uden et institutionelt centrum, men med sociale systemer, i en funktionel, polykonteksturel samfundsorden.
Hos Beck handler det i højere grad om at konfrontere de risici, som man i industrisamfundet
utilsigtet har skabt. Ved at konfronteres med risici – på mikro- og makroplan – vil man nå
frem til den refleksive modernitet, som er afgørende for, at aktørerne kommer i spil gennem subpolitik.

1.4.2.Institutioner i	det moderne samfund
Både Beck og Luhmann når altså frem til, at det moderne samfund ikke fungerer problemfrit. Hos
Luhmann ses dette som et resultat af den manglende koordination mellem systemer. Systemernes
logikker og selvreferentielle virkemåde besværliggør kollektivt bindende beslutninger, fordi systemerne
netop vil reagere på problematikken ud fra dens systemspecifikke kode i forhold til dens autopoesis.
Den polykonteksturelle samfundsorden betyder samtidig en afvisning af det politiske system
som værende et vigtigere system, end andre systemer. En løsning på en global miljøkrise, der
jo har rødder indenfor mange forskellige delsystemer (økonomiske, politiske, juridiske bl.a.), synes
svær at opnå, inden for rammerne af det moderne samfund.
Også Beck er skeptisk ift. at den politiske institution skulle løse udfordringer, der rammer globalt
og demokratisk. Vi har at gøre med risici, der simpelthen ikke kan rummes indenfor de institutionelle
rammer, som er blevet etableret i industrisamfundet. Politiske institutioner fejler bl.a. ved at
tænke for nationalt, ligesom Beck også påpeger en manglende vilje til konfrontationen af risici af
mere eller mindre egoistiske årsager.
Der er her en vigtig forskel, nemlig at Beck, i kritikken af de politiske institutioners manglende indgriben,
jo antager, at den politiske institution burde spille en vigtig rolle i miljøproblematikkerne,
fordi det i industrisamfundet var en vigtig institution. Dette ville Luhmann til enhver tid afvise med
henvisning til, at det politiske system blot er et socialt system på linje med andre systemer, og at en
”kritik” af det politiske systems manglende indgriben ikke er relevant, fordi det blot handler ud fra
dets interne logik.

1.4.3.Aktør/struktur-problematikken
En anden afgørende forskel i den forbindelse ses i forhold til Becks begreber om risikosamfundets
refleksive modernitet. Becks analyse tager udgangspunkt i en udvikling, der først og fremmest sker
på strukturelt niveau (industrisamfundets udnyttelse af naturen) for derefter at påvirke individerne
til at agere eksempelvis gennem subpolitik. Han er altså optimistisk omkring individets frihed til at
handle, da den refleksive modernitet er en iboende mekanik i risikosamfund. Løsningen på risikosamfundets
strukturelle problematikker skal altså her findes hos handlende aktører, der må/vil handle
udenom de forældede institutionelle rammer og danne et transnationalt fællesskab. Luhmanns
antihumanistiske tilgang vil derimod afvise aktører som løsning systemernes manglende koordination.
Systemerne fungerer autopoetisk i en polykonteksturel samfundsorden, og menneskelige aktører kan ikke intervenere i denne samfundsorden, 
fordi mennesket er et psykisk og ikke et socialt
system.

1.5. Vurdering	af styrker og svagheder
1.5.1.Styrker og svagheder: Beck
Beck leverer med sin teori om risikosamfundet en teori, der synes både relevant og original. Hans
teori har vist sig at have særdeles stor relevans her mere end 20 år senere, eftersom miljøproblematikkerne
i endnu højere grad er kommet i fokus i medierne; bl.a. ved klimatopmødet i København i
2009. Her lykkedes det som bekendt ikke at nå til enighed gennem de institutionelle rammer, som
topmødet var bygget op omkring, hvorfor der synes behov for transnationale løsninger, sådan som
Beck forslår. Han problematiserer, at politiske partier ikke har samme magt og betydning som tidligere,
og at deltagelsen i organisationer generelt er faldende i de vestlige samfund.
Af svagheder ved Becks teori kan nævnes hans afvisning af klassesamfundet. Selvom risici rammer
demokratisk er der fortsat i et verdensglobalt samfund forskel på, hvilke ressourcer man har til rå-
dighed til at løse akutte miljøproblematikker. Er de muligheder, han ser i den refleksive modernitet,
lige så lige fordelt mellem befolkningsgrupper – nationalt og globalt? Det må kræve en vis mængde
personligt overskud at forholde sig refleksivt til eksempelvis globale miljøproblematikker, hvorfor
Beck nok overvurderer muligheder ift. at konfrontere risici på subjektivt plan. I den forbindelse
virker Beck muligvis også temmelig optimistisk i forhold til de muligheder, der ligger i subpolitikken.
Godt nok er der set masser af eksempler på subpolitiske aktioner, der udenom de institutionelle
rammer har taget affære bl.a. i forhold til førnævnte klimatopmøde. Men langt det meste politik i
dag drives fortsat af politikere, der i Danmark eksempelvis bakkes op af en meget høj valgtilslutning.
1.5.2.Styrker	og svagheder: Luhmann

Luhmanns leverer et godt bidrag til at forstå de spændingsfelter, der findes mellem forskellige systemers
logikker, og derved hvorfor samfundets udvikling (ikke) bevæger sig i en bestemt retning.
Det kan være med til at anskueliggøre det moderne samfunds kompleksitet, fordi teorien sådan set
beskriver alle facetter af det samfundsmæssige. Igen her kan klimatopmødet tjene som eksempel på,
at forskellige systemer ikke kan kommunikere, fordi de handler ud fra deres binære koder.
Man kunne dog kritisere hans antihumanistiske tilgang, som afviser mennesket som værende en
(relevant) aktør for samfundets udvikling. Selvom man kan dele hans opfattelse af, at vi ikke kan få 
adgang til hinandens tankesystemer, har historien givet os en del eksempler på menneskelige aktø-
rer, som har drevet samfundets udvikling og haft en vigtig rolle i sig selv. Ifølge Luhmann har vi en
samfundsorden, der er drevet udenom aktørernes vilje og bevidsthed, og det er derved svært at se,
om vi på nogen måde kan komme videre fra de iboende problematikker, som den funktionelle differentiering
har. Man må i den forbindelse nok også stille spørgsmålstegn ved, om alle systemer er så
ligeværdige, som Luhmann beskriver. I manges bevidsthed er det politiske system nok en anelse
mere centralt for samfundsordenen end eksempelvis kunstsystemet.

1.6. Konklusion
Ud fra sammenligningen mellem Ulrich Becks risikosamfund og Niklas Luhmanns funktionelt differentierede
samfund konkluderes, at det moderne samfund står med visse udfordringer. Luhmann
præsenter os for en modernitet, hvor samfundet består af sociale systemer i en funktionelt differentieret
samfundsorden. Teorien viser os at problematikker, der spænder udover de enkelte systemers
områder, eksempelvis miljøproblematikker, vil være svære at løse, fordi systemerne er kulturelt og
institutionelt decentreret; altså tager udgangspunkt i deres egne logikker. Becks teori viser os, at
industrisamfundets virkemåder får utilsigtede konsekvenser, gennem en række risici, som vi står
overfor i risikosamfundet. Disse risici synes svære at løse indenfor rammerne af industrisamfundets
institutioner, fordi de fastholdes i national egoisme og en undervurdering af problemets omfang.
Teorierne skiller sig ud fra hinanden især ved deres udgangspunkt. Beck ser at aktørerne, ved at
konfrontere risici og agere subpolitisk og transnationalt, kan føre os ud af krisen. Denne vægtning
af aktører som løsning afviser Luhmann, da systemerne skal fungere funktionelt differentieret for at
have samfundsorden, og mennesker spiller i den opgave ikke en afgørende rolle. Der er svagheder
og styrker ved begge teorier, der adskiller sig væsentligt i deres tilgang, men alligevel kan bruges til
at belyse nogle af de samme sider ved det moderne samfunds problematikker.

2.1. Indledning
Michel Foucault og Pierre Bourdieu leverer to bidrag til forståelsen af magt i det moderne samfund,
der på mange måder adskiller sig fra hinanden. De tematiserer begge magtbegrebet på en anderledes
måde end den gængse, og det gælder for dem begge, at de opfatter magt som værende en vigtig del
af det moderne samfund.
Denne opgave vil redegøre for Foucaults tematisering af magtformer i det moderne samfund, hvorefter
en redegørelse for Bourdieus begreber om symbolsk magt og vold vil følge. Opgaven afsluttes
med en diskussion af styrker og svagheder ved de forskellige teorier om magt.

2.2. Foucault	om magt i det moderne	samfund
Michel Foucault har i sine værker bestræbt sig på at beskrive mange forskellige områder, og det er
derfor svært at stille et overordnet beskrivende tema op for hans forfatterskab. Dog kan man godt
analysere hans tekster som forskellige forklaringer på, hvordan mennesker dannes som subjekter; en
proces, hvori magtbegrebet spiller en central rolle (Foucault 1982:208). I dette afsnit vil der først
være en redegørelse af Foucaults begreber om panoptikon- og pastoralmagt, hvorefter fokus indsnævres
til forholdet mellem magt, viden og subjekt. Slutteligt defineres nærmere hvad magtbegreb
indebærer.

2.2.1.Panoptikon
Med udgangspunkt i Benthams arkitektoniske model ”Panoptikon” forklarer Foucault, at det moderne
samfund er karakteriseret ved en strukturel individualisering. For at kunne kontrollere individerne,
har hver person sig egen celle, der overvåges fra en central post (Foucault 2003:215ff). Denne
post kan dog ikke ses fra cellerne, hvilket medfører, at individer lever i frygten for at blive overvåget,
uden at vide at de bliver det. Alle individer er overvåget, da dem der overvåger andre, sidder
i deres egen celle til skue for andre (Ibid.:221). Man må benytte panoptikonmetaforen til at forstå,
hvordan individer konstant styres af en frygt for overvågnerens disciplinering: ”kroppens kræfter 
med mindst mulige omkostninger reduceres som ”politisk” kraft og maksimeres som en nyttig
kraft” (Ibid.:239). Den konstante trussel om afretning gør, at individer holder sig indenfor fastsatte
rammer.

2.2.2.Pastoralmagt og staten
Statens magt beskriver Foucault som ”both a individualizing and a totalizing form of power” (Foucault
1982:213). Ved at individualisere og kontrollere befolkningen har staten mulighed for at fjerne
individuelle træk og derved homogenisere den. Han tænker her statens magt som en moderne pastoralmagt
med inspiration fra kristendommen. I hans metafor er staten hyrde for befolkningen, som
med dens magtudøvelse kan føre flokken (befolkningen) til frelse, der i det moderne samfund er
udgjort af sundhed og sikkerhed (Ibid.:215). Idet frelsen er individuel, må staten have kendskab til
det enkelte individ, for at kunne opfylde de enkelte krav. Igen her bringes den panoptiske model
ind; staten kan her ensrette befolkningen ved at definere sandheder om, hvad ”frelse”, i det moderne
samfund er.

2.2.3.Magt, viden og subjekt
Herved er vi tæt på, at kunne definere Foucaults magtbegreb. Når pastoralmagten og panoptikonmodellen
inddeler befolkningen, gør de samtidig individer til subjekter. Dels fordi individerne er
subjekt for en underkastelse udefra (som med panoptikonmagten), og dels fordi individerne underkaster
sig andres idéer, og former sit liv ud fra dem (Foucault 1982:212). Subjektiveringen sker
altså på to niveauer; fremmedbestemt og selvbestemt – en slags disciplinering der bliver til selvdisciplinering.
Et vigtigt aspekt i denne forbindelse er forholdet mellem magt og viden. Man må forestille sig magt
og viden som konstituerende og disciplinskabende kræfter i samfundet. Ny viden, og anderkendelsen
heraf, bidrager således til at skabe de strukturer, som de handlende individer er betinget af. Foucault
betegner derfor viden og magt som ”transformationsmatrixer”, da ny viden medfører og legitimerer
nye magtstrategier, hvorfor viden også bliver en del af magtudøvelse og disciplinering
(Foucault 1994:105). Det er således fordi denne viden anderkendes, at individer inddeles i panoptiske
celler. Individers opførsel og opfattelser dikteres derfor af videnskabelige diskurser. Diskurserne
kan skabe en virkelighed, men også afskaffe den, hvis diskursen anderkendes som sand
(Ibid.:107f).

2.2.4.Foucaults	magtbegreb
Når fængselsvæsenet i Panoptikon overvåger de indsatte, og derved gør dem tilgængelige for observation,
bliver de gjort til objekt for viden om normal og patologisk opførsel. Når individet gøres til
objekt for viden, bliver det samtidig gjort til subjekt for sig selv, fordi individets handlemuligheder
begrænses af den konstante frygt for overvågning – en magtrelation mellem de indsatte og personalet.
Det kunne umiddelbart lyde som om, at institutioner ”oppefra” disciplinerer individerne. Men dette
er ikke nødvendigvis tilfældet, da disciplineringen først bliver aktiv i den forstand, at den bliver til
en selvbestemt disciplinering. Her understreges det af Foucault, at magt ikke skabes i institutioner,
men derimod reproduceres i eksisterende magtrelationer (Foucault 1994:99ff). Institutionerne opretholder
bestemte diskurser om individers opførsel i det moderne samfund, og udgør derved ”knudepunkter”
i nettet af magtrelationer, som det moderne samfund er udgjort af (Lindgren 2007:335).
Når institutionerne blot er ”knudepunkter”, er det fordi magt er immanent: den sætter sig igennem
overalt og kan være til stede i alle relationer. Som Foucault skriver, danner magtrelationerne ”et tæt
væv, som løber på tværs af apparaterne og institutionerne uden at lokalisere sig præcis i dem”
(Foucault 1994: 102). Herved adskiller Foucaults magtbegreb sig fra den gængse opfattelse af magt.
Magt har ikke nogen essens, er ingen struktur eller substantiel kraft, ligesom den ikke er noget man
kan besidde. Derimod er magt noget der ”udøves fra utallige udgangspunkter og i et spil mellem
utallige forhold” (Ibid.: 99). Dette sætter en streg under det relationelle aspekt i magtbegrebet, da
man må forstå magten som en produktiv og ikke destruktiv magt, fordi magt og viden skaber diskurser
og forståelser af det værende. For at forstå det sociale, må man se på hvordan magt relationelt
udøves, med udgangspunkt i de handlinger individer foretager sig. Man må undersøge disse
relationer på baggrund af de magtudøvelser, der ses i sociale sammenhænge (Ibid.:98ff).

2.3. Bourdieu	om	magt i	det	moderne	samfund
Bourdieu har udviklet et begrebsapparat, der har vundet stor udbredelse og respekt. Hans begrebsudvikling
hænger dog tæt sammen med hans empiriske arbejde, hvori han har analyseret konkrete
forhold ved det moderne samfund, og det er vigtigt at have denne kontekst med, i en analyse af
magtbegrebet. Derfor følger først en redegørelse for begreber om det sociale rum, habitus og kapitalformer,
hvorefter der følger eksempler på symbolske kampe og vold i det moderne samfund.
Sidst konkluderes der på generelle forhold ved magtbegrebet.

2.3.1.Habitus,	kapitalformer	og	det	sociale	rum
Bourdieu har konstrueret et socialt rum ud fra sine empiriske undersøgelser, der skal fungere som et
slags analytisk blik på verden. I dette rum inddeles individer efter to differentieringsprincipper, der
afgøres af mængden af to kapitalformer, nemlig kulturel (dannelse og uddannelse) og økonomisk
kapital (penge og materielle ressourcer) på den ene akse, og samlet kapital på den anden akse
(Bourdieu 1997:21ff; Bourdieu 1982:242ff).
Rummet skal forstås som et sæt af distinkte og sameksisterende positioner, der defineres i forhold
til hinanden. Individer placeres i det sociale rum ud fra en relationel betragtning, hvor afstanden på
akserne svarer til sociale afstande (Bourdieu 1997:21). Denne position i det sociale rum skal forstås
som en objektiv position, fordi man så at sige fødes ind i den. Placeringen er nemlig bestemt af ens
baggrund, og fordrer hvilke dispositioner der er mulige for individet at opnå. Sidstnævnte betegner
det, som Bourdieu kalder individets habitus, der skal forstås som erfaringer, der manifesterer sig i
denne som kropsliggjort viden. Erfaringer man gør sig i løbet af ens liv indlejrer sig i kroppen og
knytter sig til et kognitivt niveau, der udstikker retningslinjer for, hvordan individet er disponeret
for at handle og opfatte verden. Det er et samlende princip, der ”omsætter de indre og relationelle
karakteristika i en position til en samlet livsstil” (Ibid.:24)10.
Ud fra sin habitus har man mulighed for at påvirke sin placering ved hjælp af forskellige praktikker
(positioneringer) f.eks. sine valg i forhold til kulturelt forbrug mv. (Bourdieu 1997:20). 
Positionen i det sociale rum er altså først og fremmest bestemt af habitus (en struktur) og ens position i det
sociale rum, mens ens valg i forhold til praktikker foregår på aktørniveau (Ibid.:20ff). Ønsker at
man ændre sin position er dette muligt, bl.a. i form af akkumulering af kapital eller valg af praktikker,
men habitus vil altid være udgangspunktet (Esmark 2006:100).
Det Bourdieu her ønsker at forklare er, hvordan ens position i samfundet hhv. muliggør og begrænser
ens muligheder. Da når vi ind til et vigtigt element ift. hans magtbegreb.
 10 Bourdieu citerer den canadiske sociolog Erving Goffmann for at betegne habitus som ”fornemmelsen for ens placering”,
hvilket synes at ramme godt ind, hvad begrebet dækker over (Goffmann i Bourdieu 1994:57). 11 Hvordan individernes praktikker konstituerer sig i det sociale rum er relationelt og socialt produceret, og ikke noget iboende (Bourdieu 1997:25f).

2.3.2.Symbolsk	magt
Bourdieu arbejder med begrebet symbolsk kapital, som er økonomisk og kulturel kapital, der er
erkendt og anderkendt12. Når det sociale rum er relationelt funderet, vil magten være placeret hos de
befolkningsgrupper, der har den største mængde symbolske kapital. Det betyder at de stærkeste
positioner i det sociale rum, kæmper om at have definitionsmagt (Bourdieu 1994:63ff).
Symbolske kampe handler derfor hos Bourdieu om, hvordan den sociale verden skal opfattes. På det
subjektive plan handler det om, at der i det sociale rum foregår en masse positioneringer, med hvilke
de forskellige befolkningsgrupper forholder sig til hinanden (Bourdieu 1994:64). Således vil
småborgerskabet forsøge at efterligne den livstil, som borgerskabet fører, og derved sætter borgerskabet
rammen for ”det gode liv”. Dette er ingen tilfældighed hos Bourdieu, da symbolsk kapital
tenderer til at ”reproducere og forstærke de magtrelationer, som konstituerer strukturen i det sociale
rum” (Ibid.). Netop fordi det sociale rum er relationelt funderet, ønsker borgerskabet at være
dem, der definerer den sociale virkelighed, og derved kan man tale om, at det har den symbolske
magt i sine hænder. De øvrige positioner skal definere sig i forhold til borgerskabet. De objektive
magtrelationer, der forefindes i det sociale rum, vil altså blive reproduceret i de symbolske magtkampe
(Ibid.:65).

2.3.3.Uddannelsessociologi
Denne reproduktion fortsætter på objektivt og institutionelt plan. I Bourdieus empiriske arbejde
med det franske uddannelsessystem kan man se, hvordan uddannelsessystemet udøver såkaldt symbolsk
vold. Begrebet dækker over en skjult selektionsmekanisme, der udskiller dem, der ikke er født
ind i en privilegeret position fra dem med mest kulturel kapital (Esmark 2006:71). Bourdieu fremhæver
her det paradoksale i, at det ikke er i uddannelsesinstitutionen man lærer, det som kræves for
at kunne klare sig videre. I højere grad er det habitus og den kulturelle kapital, man har med hjemmefra,
der er nødvendigt for at begå sig på uddannelsesinstitutionerne (Ibid.:80).
Bourdieu har i den forbindelse to vigtige pointer: For det første forudsætter det franske uddannelsessystem
som sagt, at eleverne har en stor mængde kulturel kapital med hjemmefra. For det andet
påføres eleverne i skolerne denne kultur, nemlig den borgerlig-aristokratiske finkultur, gennem uddannelsessystemet.
På den måde afspejles det omkringliggende samfunds objektive magtstrukturer i
Årsagen til at symbolsk kapital skal være anderkendt og erkendt er, at den symboliserer ”sejre” der er opnået igennem
tidligere symbolske kampe, og derved cementerer deres kulturelle og økonomiske kapital og derved position i det sociale
rum (Bourdieu 1994:65). 

2.3.4.Bourdieus	magtbegreb
Med Bourdieus begreb om symbolsk vold har vi at gøre med et slags symbolsk niveau, der fungerer
ideologisk. Den usynlige magt udøves således, at den kommer til at fremstå som en selvfølgelighed/virkelighed.
Denne selvfølgelighed er vigtig, da den er med til at skjule, at de befolkningsgrupper
er underlagt en magtstruktur, der ikke er ”naturlig”, men ”tilfældig”. De dominerende kan dermed
reproducere denne struktur og definere et magthierarki, der ikke er reelt (Esmark 2006:81f).
Symbolsk vold og magt konstitueres af kapitalformerne og habitus, og derved fastholdes individer i
bestemte magtstrukturer. Magten hos Bourdieu har altså to aspekter; den både udøves og besiddes.
Den besiddes fordi kapitalformerne er ulig fordelt mellem bestemte befolkningsgrupper, fordi folk
er disponeret forskelligt (Bourdieu 1994:60ff). Denne ulige fordeling betyder, at der gennem symbolsk
vold på objektivt plan udøves en usynlig magt, hvorigennem individer underlægges magtstrukturer,
mens der på subjektivt plan kæmpes kampe om at definere det sociale rum. Mens det
kulturelle forbrug kan forandres substantielt, vil disse strukturer altid bestå: Pointen er, at magten
besiddes og udøves at dem, der gennem tidligere kampe har fået anderkendt symbolsk kapital (Esmark
2006:96f).

2.4. Vurdering af styrker og svagheder
Foucault og Bourdieu leverer to bidrag til forståelse af magtrelationer i det moderne samfund, der
på hver sin måde fortsat synes at have relevans i dag. Bourdieus analyse bygger på et omsiggribende
empirisk arbejde – kvalitativt og kvantitativt, og mange af hans teoretiske pointer er formet ud af
dette arbejde (Esmark 2006:71). Hans teori om symbolsk vold behandler en meget vigtig problemstilling,
som vi ikke må glemme. Netop fordi denne magtkamp ikke er noget, der umiddelbart er så
nemt at måle i samfundet, modsat økonomiske forskelle, bliver det endnu vigtigere at få frem, så
dette samfundsproblem ikke glemmes og ignoreres. Foucaults udgangspunkt er, at undersøge hvordan
magt, viden og subjektivering er blevet italesat igennem historien, for at se, hvad der går forud
for de magtrelationer, der kendetegner det moderne samfund. Hans magtbegreb er på mange måder
nyskabende og mere nuanceret end den gængse forståelse af magt som værende noget destruktivt.
Dette betyder at forståelsen er velegnet til at analysere konkrete interaktioner, også mikrointeraktioner, 
og giver gode muligheder for at undersøge konkrete sociale relationer ift. magt, fordi man kan
antage at magten er der, når nu den jo er immanent og allestedsnærværende.
Dog vil man kunne indvende, at Foucault med magtbegrebet ender i relativismens ”grøft”, fordi
man kan forstå hans begreb på så mange måder. I hvert fald kræver det en del fortolkningsarbejde at
forstå, hvad begrebet egentlig dækker over. Han kommer med lidt forskelligrettede forklaringer på
begrebets forståelse igennem de forskellige værker. I teksten om pastoralmagten (Foucault 1982) og
viljen til viden (Foucault 1994) får man indtrykket af magt, som noget, der dels forefindes i alle
sociale relationer, og dels udgør et væv startende ”nedefra”. I hans beskrivelse af panoptikonmagten
(Foucault 2003) tillægger Foucault dog institutionerne en større betydning, da fåtallet her kan overvåge
flertallet. Foucault synes altså at arbejde med et mere flydende magtbegreb i teksten om pastoralmagten,
mens begrebet får en mere substantiel karakter i teksten om panoptikonmagten.
Modsat kritikken af Foucaults relativisme, kan man hos Bourdieu nok nærmere tale om determinisme,
som værende et problem for hans teori, der kritiseres for at reducere individer til at være
rigidt underlagt fire ”kasser”. På den måde forekommer teorien i nogles øjne negativ og konservativ,
idet det sociale liv som udgangspunkt indeholder konflikter, samtidig med at der eksisterer en
vis træghed, da social mobilitet ikke er mulig. Det handler hovedsageligt om, hvordan individerne
er fanget i et skævt magtforhold til strukturerne. Selvom Bourdieu i sit arbejde går meget empirisk
til værks med udgangspunkt i mennesker, kommer hans teori altså til at bære mere præg af det teoriapparat,
som han omdanner sine empiriske undersøgelser til, i stedet for de mennesker, som dette i
virkeligheden omhandler. Dermed kan man argumentere for, at han overser individernes muligheder.
Her må man dog forsvare Bourdieu, der jo eksempelvis åbner op for, at kulturelt forbrug kan forandre
sig substantielt, hvilket er en styrke ved teorien. Desuden rummer det sociale rum også muligheden
for, at man som individ kan rykke sig, ved eksempelvis at akkumulere kapital eller positionere
sig, og måske endda blive anderkendt for dette. At teorien både er åben for substantiel foranderlighed,
samtidig med at den forklarer universelle underliggende strukturer, er absolut en af Bourdieus

2.5. Konklusion
Foucault skildrer i panoptikon hvordan individer konstant styres af en frygt for overvågnerens disciplinering,
og derved holder sig indenfor fastsatte rammer. Han analyserer endvidere pastoralmagten,
og ser at staten afretter befolkningen ved at definere sandheder om, hvordan man bør leve i det 
moderne samfund. Et vigtigt element i hans magtbegreb bliver således viden: magt og viden er konstituerende
kræfter i samfundet, samtidig med, at de danner disciplin i befolkningen. Mennesker er
styret af magt, ligesom de udøver den. Magten er en immanent del af alle sociale relationer. Bourdieu
forklarer med udgangspunkt sin kapitalteori, hvordan magten besiddes og udøves af bestemte
befolkningsgrupper, der legitimerer deres magt ved besiddelse af symbolsk kapital. De dominerende
befolkningsgrupper har således definitionsmagten, fordi det sociale rum er relationelt opbygget.
Denne magtstruktur videreføres i uddannelsessystemet, der reproducerer de eksisterende uligheder i
samfundet, ved at påkræve bestemte ressourcer af eleverne. Foucault og Bourdieu leverer to forskellige
magtbegreber, som begge har stor relevans i dag.

3. Litteraturliste
Beck, Ulrich 1997: Risikosamfundet – på vej mod en ny modernitet. København: Hans Reitzels Forlag:
27-67.
Beck, Ulrich 2000: World Risk Society. Cambridge: Polity Press: 19-47.
Bourdieu, Pierre 1986:”The Forms of Capital”, i Richardson, John G. (ed.): Handbook of Theory
and research for the Sociology of Education. New York: Greenwood Press: 241-258
Bourdieu, Pierre 1994: “Socialt rum og symbolsk magt”, I Bourdieu, Pierre: Centrale tekster inden
for sociologi og kulturteori. København: Akademisk Forlag: 52-69
Bourdieu, Pierre 1997: Af praktiske grunde. Omkring teorien om menneskelig handlen. København:
Hans Reitzels Forlag: 15-31; 37-56.
Esmark, Kim (2006) ”Bourdieus uddannelsessociologi”, i Annick Prieur & Carsten Sestoft: Pierre
Bourdieu – En introduktion. København: Hans Reitzels Forlag, 71-114
Foucault, Michel 1982:”Afterword. The Subject and Power”, i Hubert L. Dreyfus og Paul Rabinow:
Michel Foucault: Beyond Structuralism and Hermeneutics. Brighton: The Harvester Press: 208-
226.
Foucault, Michel 1994: ”Viljen til viden – Seksualitetens historie 1. København: Det lille forlag: 7-
12; 97-108
Foucault, Michel 2003: Overvågning og Straf – Fængslets fødsels. København: Det lille forlag:
211-245
Lindgren, Sven-Åke 2007: Michel Foucault. I Heine Andersen og Lars Bo Kaspersen: Klassisk og
Moderne Samfundsteori. København: Hans Reitzels Forlag, s. 326-344
Luhmann, Niklas 1982: The Differentation of Society. New York: Columbia University Press: 229-
254.
Luhmann, Niklas 1989: Ecological Communication. Chicago: University of Chicago Press: 15-31,
36-50, 106-114
Roar, Hagen 2007: Niklas Luhmann. I Heine Andersen og Lars Bo Kaspersen: Klassisk og Moderne
Samfundsteori. København: Hans Reitzels Forlag, s. 390-408.
Aakvaag, G. (2008): Kap. 9 Niklas Luhmanns systemteori: Metodologisk antihumanisme og
funksjonell differensiering, Moderne Sociologisk Teori, Oslo: Abstrakt Forlag s. 229-257


1. Anthony Giddens og Ulrich Becks analyser af det moderne
1.1. Det moderne, et samfund ude af kontrol?
Man kan betragte verden som værende under konstant forandring. Gennem tiden har de samfund,
der har eksisteret i de forskellige tidsaldre ændret sig og nye samfundsformer er blomstret op.
Særligt gør disse forandringsprocesser sig gældende i modernitetens tidsalder. Moderniteten er
kendetegnet ved den eksplosive fart samfundsudviklingen pludselig tog.
Denne udvikling skyldtes bl.a. en massiv ny viden, særligt hjulpet på vej af ny teknologi.
Spørgsmålet er hvorledes dette påvirker samfundet som helhed, men også på individuelt plan. Kan
vi overhovedet følge med denne udvikling? Eller er det samfund, vi selv har skabt, løbet løbsk, ude
af vores kontrol?
I denne opgave vil jeg beskæftige mig med Ulrich Beck og Anthony Giddens teorier om grundtræk
ved det moderne samfund. De beskriver begge udviklingen i det moderne samfund frem til en
senmodernitet og beskæftiger sig begge med industrialiseringens indflydelse på den videre
udvikling i samfundet, hvorfor mit fokus vil være her på. Derudover står refleksivitet,
individualisering og globalisering centralt hos dem begge og derfor vil dette også være centralt i
min sammenligning.
I de følgende afsnit vil jeg først begrunde mit valg af teoretikere, dernæst vil jeg sammenligne Beck
og Giddens teorier om det moderne samfund, i en redegørende sammenligning. Derefter vil jeg i en
diskussion behandle styrker og svagheder ved deres teorier. Til slut vil der være en konklusion.

1.2. Samme tid – samme samfund
Beck og Giddens er enige om nogle centrale træk ved det moderne samfund. Både den øgede
individualisering og den øgede refleksivitet står centralt hos dem begge. Dog er de ikke enige om
hvad indbegrebet af den øgede refleksivitet er. Hvor Giddens betegner den øgede refleksivitet som
mere viden, mener Beck ikke at refleksivitet kan reduceres til viden (Kaspersen 2007:439).
Derudover er deres teorier skrevet i samme periode og de forsøger derfor begge to at give en
beskrivelse af det samme samfund, af moderniteten, på den samme tid. De skelner begge mellem en
modernitet og en senmodernitet. De beskæftiger sig nogenlunde med de samme analysefelter, men
på forskellige måder og med forskelligt fokus f.eks. refleksivitet.
På baggrund af deres teorier får jeg en opfattelse af, at Giddens lægger mest vægt på aktøren, trods
sit forsøg på at ophæve dualismen mellem aktør og struktur med sin strukturationsteori (Kaspersen 
2007:428). Mens jeg får indtrykket af at Beck lægger størst vægt på strukturen. På baggrund af
disse betragtninger mener jeg at en sammenligning mellem de to er relevant.
1.3. Anthony Giddens versus Ulrich Beck
1.3.1. Fra industrialiseringens grådighed til senmodernitetens frygt
Både Giddens og Beck beskriver hvorledes de mener vi i dag er i en ny epoke af moderniteten, en
slags senmodernitet (Giddens 1996:40; Beck 2000:19+24).
Beck mener at moderniseringsprocessen, forstået som teknologiske fremskridt sat i gang i
industrialiseringen, har skabt og fortsat skaber destruktive kræfter og risici som et biprodukt (Beck
1997:27ff + 37). Beck beskriver, hvordan ønsket om at stoppe den materielle nød, i Vesten,
resulterede i at vi ved industrialiseringens fødsel accepterede at der kunne opstå uforudsete risici
pga. af vores handlinger (Beck 1997:28f).
I takt med at vi i den Vestlige verden har opnået stigende velstand og materiel overflod, er det
ifølge Beck ikke længere klassekonflikter om materialitet, der er centralt i samfundet. Vi er i en
udvikling mod konflikter som risiciene fører med sig. Især fordi risici ikke, ifølge Beck, tager
hensyn til klasseforskelle, men rammer alle, også dem, som profiterer af dem, dette kalder han
boomerang-effekten (Beck 1997:29).
Derfor har civilisationens bestræbelser på at opfylde ønsket om fremskridt og frigørelse af
mennesket bare ført til nye tøjler i form af uundgåelige risici idet vi er blevet bevidste om dem
(Beck 1997:56). Det er med udgangspunkt i risikosamfundet, at Beck analyserer og beskriver det
moderne samfunds udvikling.
Beck beskriver hvorledes de risici, der er kommet som følge af industrialiseringen, ofte er usynlige
da de f.eks. kan være pesticidrester i vores grøntsager eller stråling. Dette resulterer i at vi i stigende
grad er afhængig af eksperters viden om og kategorisering af risici (Beck 1997:30f+37). Vi får dog
problemer med at stole fuldt ud på videnskabsfolkenes kategorisering af risici, da der kan være
interessekonflikter involveret. Mange virksomheder kan f.eks. have en interesse i, at deres
produktion af varer ikke bliver kategoriseret som risici over for f.eks. miljøet og kan derfor tænkes
at forsøge at bestikke den der skal bedømme om de udgør en fare for miljøet (Beck 1997:40f).

1.3.2. Giddens modernitetsteori
Anthony Giddens sætter ikke, som Beck, risici som det centrale i moderniteten. Han anerkender dog
at der med det moderne, er opstået nye former for risici og henviser endog til Becks begreb om
risikosamfundet (Giddens 1996:41). Det kan dog virke som om, at Giddens vejer de nye risici op
imod, at vi gennem den massive vækst af viden, har fundet løsninger, der reducerer risici, som var
udtalte i det præmoderne såsom visse sygdomme og lign. (Giddens 1996:31f). Og derfor ikke i
samme grad som Beck mener at moderniteten er mere risikabel at leve i, end i tidligere tider.
Dette leder mig videre til at redegøre for Giddens teori om det moderne samfund, med
udgangspunkt i modernitetens dynamik. Undervejs vil jeg sammenligne nogle af hovedpointerne
hos Giddens med elementer fra Becks teori om det moderne.
For Giddens kendetegnes det moderne, ligesom Beck, af den industrialiserede verden. Her forstås
ikke blot den materielle vækst og opfindelser, men også den påvirkning selve udviklingen har haft
på vores samfund i et bredere perspektiv f.eks. på økonomien og andre institutioner (Giddens
1996:26). Dette kan sættes i relation til Becks opfattelse af moderniteten, som en dybdegående
proces, som forandrer hele den samfundsmæssige struktur (Beck 1997:27).
Organisations fremvækst er ifølge Giddens et generelt træk ved det moderne samfund (Giddens
1996:27). Som eksempel her på giver han nationalstatens udvikling. Grundet globaliseringen er
nationalstaten blot en lille brik i et større nationalstatssystem. Nationalstater er et refleksivt
reguleret system (Giddens 1996:27). Betydningen af denne refleksivitet vil jeg komme nærmere ind
på senere.
Derudover lægger Giddens vægt på højmodernitetens dynamik (Giddens 1996:27). Dvs. at
moderniteten er aktiv, intervenerende og fuld af forandring (Giddens 1996:23). Giddens gør rede
for tre forskellige forhold der resulterer i modernitetens dynamik. Disse er også en forudsætning for
at de moderne organisationer kan fungere som de gør (Giddens 1996:29).
Det første forhold der gør sig gældende for modernitetens dynamik, er adskillelsen af tid og rum.
Adskillelsen af tid og rum betyder, at man ikke længere er bundet til sit nærområde, men i har
mulighed for at interagerer i en bredere kontekst. Denne adskillelse er et resultat af nye opfindelser,
som gør det muligt at standardisere tid og kommunikere på tværs af store afstande via tlf., internet
eller lign.
Det næste forhold er udlejring af sociale institutioner, som har sit eksistensgrundlag på baggrund af
adskillelsen af tid og rum (Giddens 1996:29). Udlejringen betyder, at man løsriver sociale 
relationer, fra deres lokale kontekst, og lader dem omformes i en ny og bredere kontekst på tværs af
tid og rum. Giddens operere mellem to forskellige typer af udlejringsmekanismer, ’symbolske tegn’
og ’ekspertsystemer’ disse to kaldes overordnet for ’abstrakte systemer’ (Giddens 1996:30).
’Symbolske tegn’ er midler, man kan ombytte og som har en universel gyldig værdi et eksempel på
dette er penge. ’Ekspertsystemer’ er en del af de fleste ting vi støder på i dagligdagen. Det er ting vi
benytter os af, som vi ikke nødvendigvis ved særligt meget om. F.eks. kan man som studerende
benytte en computer uden at forstå ekspertisen bag konstruktionen og udviklingen af den. Udlejring
af sociale institutioner resulterer ifølge Giddens både i beskyttelse mod gamle risici, men samtidig
også farer for at komme ud for nye typer af risici (Giddens 1996:30ff). Her tyder det på, at Giddens
er enig med Beck i, at med moderniteten følger der en ny type risici, som både kan være lokale og
globale.
Den sidste faktor for modernitetens dynamik er refleksivitet. Med modernitetens
vidensakkumulation står vi konstant overfor ny viden, der udfordrer den gamle. Gammel viden som
vi før troede var sand, kan fra den ene dag til den anden forkastes, hvis ny viden dukker op.
Individet reflekterer derfor i stigende grad over alle ting, idet de ikke kan vide sig sikre på den
viden de får præsenteret. Ifølge Giddens får dette eksistentielle konsekvenser for individet (Giddens
1996:32f). Dette kan være et udtryk for at individet sætter spørgsmålstegn ved alt, og dermed også
ved sin egen identitet.
Hos Beck er refleksivitet ikke blot en ny egenskab ved individet, men noget, der kendetegner hele
samfundet. Han skelner mellem tre typer af samfundsrefleksivitet; Den første handler om at
moderniteten bliver selvkritisk pga. de risici den fører med sig. Dernæst sker der et stigende globalt
samarbejde, da verdenssamfundet indser at risiciene er alles fjende. Den sidste form for refleksivitet
der gør sig gældende i det moderne samfund er i det politiske miljø, hvor den stigende globalisering
gør det muligt for individer og andre aktører at handle politisk, udenom de normale politiske
institutioner (Beck 2000:20).
Hvor Giddens hovedsageligt fokuserer på refleksivitetens betydning for menneskets identitet,
arbejder Beck med et mere udvidet begreb, som også inddrager refleksivitetens betydning for den
videre samfundsudvikling på et højere plan. Alligevel, og i lighed med Giddens, beskriver Beck, at
modernitetens refleksivitet resulterer i en stigende individualisering i en stadig mere global verden.
Det er gennem vores tilgang til politik og de mange nye muligheder for politisk deltagelse, der øger
individualiseringen (Beck 2000:41).

1.3.3. (Utilsigtede) konsekvenser af industrialiseringen
Både hos Giddens og Beck står modernitetens store akkumulation af viden centralt i deres teorier
om der moderne samfund. Konsekvenserne af industrialiseringen ifølge Beck, kan på sin vis
illustreres i nedenstående citat; ”Global threats are the embodiment of the errors of a whole epoch
of industrialism” (Beck 2000:47). Han beskriver således at industrialismens fejl har ført til de
globale trusler vi står overfor i dag. Det er disse konsekvenser vi sidder tilbage med nu og ikke kan
slippe bort fra. Ingen kan vide sig sikker hverken rig eller fattig. Før eller siden vil man blive ramt
(Beck 1997:32). Dette kan på sin vis sammenlignes med Giddens ophævelse af tid og rum, da
risiciene spreder sig langt væk fra den tid de er blevet ”produceret” og fra det sted de har deres
udgangspunkt (Beck 1997:32).
Becks teoretisering over udviklingen og udkommet af moderniteten kan dog ikke reduceres til blot
at handle om frygt for risici. Med den nye bevidsthed om risici reagerer samfundet nemlig med en
stigende refleksivitet, en refleksivitet der sætter moderniteten til genstand for sin egen analyse og
som på sin vis samler mennesker på tværs af kultur, kontinenter og lande i en fælles front mod
fjenden; risiciene (Beck 2000:46). Giddens fokus på konsekvenserne af industrialiseringen tager
også udgangspunkt i den nye viden vi har opnået. Den fortsatte akkumulation af viden resulterer i at
viden ikke længere er stabil, at den hele tiden kan modbevises af ny viden og at dette er
problematisk for vores tillid (Giddens 1996:45).

1.3.4. Globalisering
Giddens og Beck er begge enige i, at moderniteten fører til stigende globalisering og øget
samarbejde på tværs af forskelle. Dette samarbejde er, ifølge Beck, opstået på baggrund af den
øgede viden om de nye risici, som ikke længere kun kan betragtes som lokale; ”Risikosamfundet
rummer en grænseoverskridende, basisdemokratisk udviklingsdynamik, som sætter menneskeheden
i en fælles situation, som er skabt af civilisationens selvødelæggelse” (Beck 1997:64). Vi er alle i
samme båd ifølge Beck og dette skaber et globalt fællesskab. Han mener at dette har ført til at den
politiske arena har ændret sig gennem mediernes fremkomst, teknologi og globalisering. Man kan
handle ud over den normale politiske orden (Beck 2000:46).
Hos Giddens resulterer den stigende globalisering i moderniteten imidlertid i, at de traditionelle,
lokale rammer som mennesket befandt sig i, i de præmoderne samfund, hvor ens identitet stort set
var fastlagt på forhånd, er blevet erstattet af store, upersonlige organiseringer (Kaspersen 
2007:436). Resultatet af dette er et forvirret individ, som føler sig fortabt i det, det ikke længere er
muligt at støtte sig til traditioner som kilde til ens identitet (Giddens 1996:47).

1.4. Modernitetsteoriernes svagheder og styrker
1.4.1. Svagheder og styrker ved Giddens teori
Man kan kritisere Giddens for at lægge for stor vægt på modernitetens effekter på individet. Han
fokuserer her meget på aktøren, og beskæftiger sig ikke meget med at forklare hvad resultatet af
modernitetens konsekvenser for individualiseringen og individets refleksivitet har på samfundet
som helhed. Dette kan dog trods alt være et fokus han har valgt. Alligevel gør Giddens meget ud af
at argumentere for at han har gjort op med den gamle sociologiske problematik omkring dualismen
mellem aktør og struktur (Kaspersen 2007:428). Hvorfor en kritik af hans store fokus på aktøren må
være berettiget. Man kan derudover med udgangspunkt i Beck, kritisere Giddens for at reducerer
refleksivitet til viden. For Beck er refleksivitet også en systemmæssig selvkritik, et stigende globalt
samarbejde og en ændring i muligheder for politisk deltagelse (Beck 2000:20).
En af styrkerne ved Giddens teori er at han er så eksplicit i sin beskrivelse af elementerne der gør
det moderne samfund så dynamisk. Beck har også flere elementer af adskillelsen af tid og rum, og
udlejringens konsekvenser (jf. sammenligning) men han er ikke nær så eksplicit i sin beskrivelse af
dette. Giddens eksplicitet gør at hans teori er nem at gå til.

1.4.2. Svagheder og styrker ved Becks teori
Noget man kan kritisere Beck for, er hans beskrivelse af risicienes fordeling. På den ene side
beskriver han hvordan risici i høj grad fordeler sig klassespecifikt. At man kan ”købe sig til
sikkerhed” (Beck 1997:48). Derefter konstaterer han dog at risici rammer alle, uafhængigt at
klasseforhold og konstaterer at ”Nøden er hierarkisk, smoggen demokratisk”(Beck 1997:49). Med
dette mener han at uanset ens placering i samfunds hierarkiet, kan man rammes af risici. Selvom
Beck på sin vis erkender at risici har tendens til at ramme dem, der er lavest i hierarkiet ligger han
størst vægt på at de rammer alle og at ingen kan vide sig sikre. Dog kan man argumenterer for at
nogle steder er mere risikofyldte at bo end andre og at de risici der truer os alle, så som pesticider i
fødevarer, ikke påvirker den enkelte at indtage lige så meget som det f.eks. påvirker den person, der
sprøjter markerne med pesticider uden maske, for at tjene penge nok, til at få mad på bordet.
Derudover kan man kritisere Becks fremstilling af risici i moderniteten kan være for farvet af hans
kritiske holdning til dette. Han beskriver at der er kommet nye, og flere risici til og at vi fødes ind i 
en risikoskæbne, som vi ikke kan undslippe (Beck 1997:55). Dog kan man argumenterer for at vi
altid har levet med risici eller med Giddens ord: ”Livet har altid været et risikabelt foretagende,
fyldt med farer” (Giddens 1996:43). Så spørgsmålet er om det i virkeligheden er blevet mere
risikabelt at leve, især med henblik på at vi i dag lever meget længere end før i tiden. Dog kan man i
mange henseender tolke Becks store kritik af den øgede risiko vi i dag befinder os i, som et resultat
af risicienes karakter. Nogle af de risici der er kommet frem pga. industrialiseringen kan true alt liv
på jorden (Beck 1997:31). f.eks. en atombombekrig.
En af styrkerne ved Becks teori, er at han tilsyneladende kobler aktør og struktur rigtig godt
sammen. Her tænker jeg på hvordan individet bliver påvirket af den nyopståede viden om risici og
gennem refleksivitet har mulighed for at intervenere rent politisk i sin hverdag. Alligevel kan det
virke som om at Beck lægger mest vægt på struktur i det han ikke beskæftiger sig meget med selve
modernitetens indvirkning på individet og dets identitet som Giddens f.eks. gør.
1.5. Det moderne samfunds dualitet
I det ovenstående er teorier af Giddens og Beck vedrørende grundtræk ved det moderne samfund,
blevet behandlet. Deres fælles fokusering på den tidlige modernitet i form af industrialiseringens
indflydelse på samfundets overgang til en ny epoke, senmoderniteten, gjorde en sammenligning af
dem interessant. De to ligner i mange henseender hinanden i deres teoretisering af det moderne
samfund, men der er forskel på hvad de vægter højest som den drivende faktor for
forandringsprocesserne i det moderne og hvad vi kan forvente af disse forandringer.
Det tyder på at Beck mener, at samfundsudviklingen i høj grad er ude af individets kontrol i form af
at man ikke kan undslippe de risici vi selv har været med til at skabe og det var også på den
baggrund at man kunne kritisere Beck for at ligge for stor vægt på strukturen. Giddens lægger
derimod større vægt på aktøren, hvilket dog også kan betragtes som en svaghed ved hans teori. De
grundtræk der stod centralt for dem begge og som særligt bliver understreget er refleksivitet,
individualisering og globalisering. Noget af det, der er specielt ved det moderne samfund, er at det
på den ene side individualiserer og adskiller os, men samtidig forener os alle på en hel ny måde i
form af den øgede globalisering, hvilket kan anskues som en form for dualitet.

2. Michel Foucault og Pierre Bourdieus analyser af og teorier om magt
2.1. Magtens ansigt
Hvad er magt og hvordan kommer magt til udtryk? Nogle ville måske mene, at magt kommer til
udtryk ved at der er en der dominerer og en, der bliver domineret, altså at der er en der har magt
over en anden. Spørgsmålet er bare, om man kan reducere magt til dette, eller om magt har flere
facetter, flere ansigter. Magt er heller ikke nødvendigvis noget vi anerkender som magt. Den kan
ligge skjult og vi kan anerkende den som noget andet, men det er ikke ensbetydende med, at den
ikke er der og påvirker os i vores handlinger.
Jeg vil i denne opgave redegøre for Pierre Bourdieus teori om magt og Michel Foucaults analyse af
magtbegrebet. Jeg vil i det følgende først redegøre for Foucaults analyser af magt og dernæst
illustrere med eksempler på magtformer, der gør sig gældende i det moderne samfund, men fokus
på Foucaults opfattelse af magt. Dernæst vil redegøre for Bourdieus teori om magt og tilsvarende
give eksempler på magtformer, der kendetegner det moderne samfund. Derefter vil jeg diskuterer
stærke og svage sider vil henholdsvis Foucaults analyser af og Bourdeus teori om magt. Til slut vil
jeg sammenfatte pointerne fra opgaven i en konklusion.

2.2. Redegørelse for Foucaults magtanalyse
2.2.1. Foucaults vej til magten
Michel Foucault har aldrig formuleret en egentlig teori om magt, men har med udgangspunkt i sin
analyse af andre emner alligevel kommet til at beskæftige sig meget med magt-begrebet og analyser
her af. Foucaults oprindelige projekt var at undersøge hvad der gjorde at mennesket i stigende grad
blev gjort til subjekter, men fandt hurtigt ud af, at man ikke kunne holde problematikken omkring
magt ude af denne undersøgelse (Foucault 1982:208f).
Foucault mener ikke at mennesket er et subjekt, det har ikke en essens eller en natur. Vi skabes og
påvirkes kontinuerligt af den sociale kontekst vi fødes ind i. Ifølge Foucault skyldes
subjektiviseringen af mennesket i den moderne verden, nogle historiske processer (Kristensen
1987:148ff).
Han skelner mellem to betydninger af menneskets transformation til subjekter: enten bliver man
gjort til subjekt af andre gennem kontrol og afhængighed eller også er man bundet af sin egen
identitet pga. bevidsthed eller selverkendelse. Begge disse betydninger af subjektivitet kan tolkes
som en form for magt (Foucault 1982:212). Denne tvetydighed, der ligger i begrebet er godt 
opsummeret af Foucault i følgende citat: ”This form of power (…) categorizes the individual, marks
him by his own individuality, attaches him to his own identity, imposes a law of truth on him which
he must recognize and which others have to recognize in him. It is a form of power which makes
individuals subjects.” (Foucault 1982:212). Subjektivitet kommer altså både til udtryk som en slags
individualiseringsproces pålagt mennesket udefra, som gør mennesket til objekter for
magtteknologier, men også i en subjektivitetsform, hvor individet bliver udstyret med en identitet
og en sandhedsinstans som han må anerkende (Kristensen 1987:152).
Foucault identificerer gennem sine filosofiske arbejder to magtteknologier, som har deres
oprindelse i 1700-tallet, men særligt gør sig gældende i det moderne samfund. Den ene
magtteknologi kalder Foucault for ’kroppens politiske anatomi’ og drejer som magtteknikker, der
omhandler disciplinering af individet mens den anden drejer sig om magtteknikker, der blander sig i
befolkningens og individets biologiske livsførelse (Kristensen 1987:154).
Begge teknikker handler om at normalisere eller forbedre individet (Foucault 2003:216f). Den magt
der gør sig gældende kan beskrives som en såkaldt bio-magt. Denne magt gennemtrænger
menneskets liv og gør det til objekt for viden og udfolder sig i form af en normalisering af
mennesket, normalisering af det patologiske. Måden hvor på bio-magten tilretter individet kan ses i
følgende citat: ”Udredelsen af denne bio-magt foregår (…) som en permanent og immanent
valorisering af adfærd og livsprocesser, der etablerer og henviser til normer” (Kristensen
1987:154). Det er altså gennem normdiskursen i samfundet, at magten kommer til udtryk.

2.2.2 Magtteknikker
Jeg vil i det følgende fokusere på de magtteknikker, der handler om disciplinering af individet, for
at skabe fokus i min redegørelse. Denne disciplinering- og afretningsmetode havde sit
udgangspunkt i overgangen til den moderne verden. Disciplinen som teknik havde udgangspunkt i
den kapitalistiske økonomis opståen og det deraf følgende behov for bureaukratisk indretning af
samfundsinstitutionerne (Foucault 2003:239).
Disciplinering er en teknik, der gør det muligt at tilpasse menneskenes mangfoldighed og ensrette
dem. Derved er massen meget mere håndterlig (Foucault 2003:235ff). Derudover var der i samme
periode stor fremvækst i ny viden, især med fokus på mennesket. Disse to faktorer førte til en
’governmentalitet’hvor strukturer for menneskers handling opstod (Kristensen 1987:164f).

Med den nye viden og diskurs i samfundet, og tanken om at man kunne fuldbyrde mennesket,
normalisere det patologiske, førte det en ændring i straffeudøvelsen af kriminelle der førhen blev
udført på legemet og nu blev fængslerne et sted med disciplinering og ”behandling” af individet
(Kristensen 1987:149+155). Denne disciplin bliver til en selvdisciplin hvor individet afretter sig
selv (Foucault 2003:219f).
På denne måde kommer Foucaults opgør med den ’juridiske’ magtopfattelse til udtryk (Olsen i
Foucault 1994:9). Han mener nemlig at magt kommer nedefra, at magt ikke er noget man besidder,
men at den er allestedsnærværende og potentielt ligger i alle relationer. Derfor mener Foucault også
at magten ikke ligger i institutioner, regler eller herredømmer, men at disse er et produkt af magt
(Foucault 1994:98ff).

2.3. Eksempler på moderne magtformer i Foucaultsk forstand
2.3.1. Normalisering og forbedring af kriminelle
Et eksempel på en magtform der ifølge Foucault kendetegner det moderne, er den strafferet vi har
udviklet i det moderne samfund. Her står observation, disciplin og selvdisciplin centralt (Foucault
2003:244). I dag bliver kriminelle i stigende grad idømt behandlingsdomme, hvis formål er at
forbedre og normalisere dem – at afkriminalisere dem. Tanken bag dette er at samfundet kan blive
fri af patologiske træk.
Som tidligere nævn mener Foucault at magt er allestedsnærværende, at den kommer alle steder fra
og potentielt ligger i alle relationer (Foucault 1994:98f). Derfor kan man da også spore magtformer
i det moderne samfund, i hverdagsrutiner. Et eksempel her på er arbejdere i en virksomhed;
2.3.2. Kæft, trit og retning
I det moderne kapitalistiske samfund, kræves der effektivitet for at en virksomhed kan holde sig
oven vande på det konkurrenceprægede marked. Dette skabes ved hjælp af disciplin og
selvdisciplin. Hvis magten som diskurs henviser til at man skal arbejde effektivt, så ”holder de
ansatte øje” med sig selv gennem selvdisciplin. De sørger dermed for at de præstere som det er
forventet af dem.

2.4. Redegørelse for Bourdieus magtteori
2.4.1 Bourdieu og magt
En forudsætning for at redegøre for Bourdieus teori om magt, er først kort at nævne hans
kapitalbegreb, da det spiller ind på magtstrukturen i samfundet (Bourdieu 1997:56). Bourdieu sætter
lighedstegn mellem kapital og magt. At besidde kapital er derfor, til en vis grad, det samme som at
besidde magt (Bourdieu 1986:243).
Bourdieu skelner mellem økonomisk kapital, kulturel kapital og social kapital. Desuden beskæftiger
han sig også med en 4. kapitalform; symbolsk kapital, som adskiller sig fra de andre. Den
økonomiske kapital består af ejendom og lign. som direkte kan veksles til penge. Kulturel kapital
kan bl.a. bestå af uddannelses kvalifikationer. Social kapital kan beskrives som de potentielle
ressourcer der ligger i det netværk en person besidder (Bourdieu 1986:243+248). Symbolsk kapital
kan forstås som en slags konvertering af andre former for kapital, der i den givne relation opfattes
som legitime og anerkendelsesværdig (Bourdieu 1994:57).
Jeg vil i det følgende fokusere på økonomisk, kulturel samt symbolsk kapital i min videre
redegørelse af Bourdieus teori om magt, da disse står centralt i denne.
Bourdieu anser alle differentierede samfund (samfund som er trådt ind i moderniteten), som
værende forskelsstrukturer. Dette betegner han som sociale rum (Bourdieu 1997:53). Bourdieu
beskriver det sociale rum således: ”Det sociale rum er en usynlig realitet som man hverken kan
pege på eller røre ved konkret, og som organiserer agenternes praktikker og forestillinger.”
(Bourdieu 1997:26). Det sociale rum består altså af forskelle i menneskers positioner og
forestillinger i samfundet i et (socialt) hierarki. Bourdieu mener, at de forskelle der eksisterer i det
sociale skyldes magt- og kapitalformernes fordelingsstruktur i samfundet (Bourdieu 1997:21+53).
Han har lavet sin model af det sociale rum på baggrund af den statistiske fordeling af økonomisk
kapital og kulturel kapital. Et menneskes placering i det sociale rum afhænger dels af den samlede
mængde kapital han besidder og dels af den relative vægt de kapitalformerne har i den samlede
mængde af kapital (Bourdieu 1997:21). Det er i den relative vægt af kapitalformerne den symbolske
kapital kommer ind i billedet. Her placeres individerne altså hierarkisk i det sociale rum, efter den
symbolske værdi de kapitalformer de besidder, har i den sociale kontekst de er i. Placeringen i det
sociale rum er derfor dels afhængigt at mængden af kapital man besidder og dels den symbolske
værdi kapitalformerne har.
Individets position i det sociale rum påvirker hele dets tankemåde, præferencer og handlinger, ja
faktisk hele dets personlighed. Dette kalder Bourdieu for ’habitus’. Individets habitus er som sagt et
produkt af individets placering i det sociale rum, men den er også med til at differentiere yderligere.
Individerne adskiller sig fra hinanden via deres habitus bl.a. gennem musiksmag, talemåde og lign.
Habitusen skelner mellem den gode og den dårlige smag. (Bourdieu 1994:52+60; Bourdieu
1997:23ff). Dem der er tæt på hinanden i det sociale rum har en habitus, der minder om hinanden og
derved bliver forskellene i økonomisk og kulturel kapital til en hvis grad synlige. Det sociale rum
får således karakter af også at være et symbolsk rum. (Bourdieu 1994:56+62).

2.4.2. Kampen om magten
Placering i det sociale rum giver en magt til at påvirke strukturen. Dem der besidder meget kultureleller
økonomisk kapital befinder sig i det Bourdieu kalder ’magtens felt’. Her opstår der indbyrdes
kampe mellem disse dominerende eliter, om at bestemme hvilke kapitaler, der skal have den
symbolske værdi i samfundet og dermed retten til at definere den legitime verden (Bourdieu
1997:54ff; Bourdieu 1994:63f). Den symbolske magt baserer sig nemlig på besiddelsen af symbolsk
kapital og den symbolske kapital forstærker og reproducerer magtrelationer (Bourdieu
1994:64+67).
Magten i samfundet gør sig altså gældende som symbolsk magt i form af en struktur, som påvirker
og udøver tvang over individet (Bourdieu 1994:60). En struktur, der påvirker individets handlinger
og muligheder for handling. Magtforholdet i samfundet er ikke et resultat af en enkelt aktørs
bevidste handling, men et komplekst net af handlinger og dem, der dominerer, er dermed også selv
domineret at strukturen (Bourdieu 1997:56).
Bourdieu beskriver desuden hvordan staten har monopol på symbolsk vold, at dominansforholdene
i samfundet er skjulte i det kapitalformernes indflydelse på ens position ikke er synlig (Bourdieu
1994:65f). Derudover opfatter dem, der bliver domineret selve magtforholdene i samfundet som
naturlige: ”(…) selv de mest forfordelte agenter [vil] tendere mod at opfatte verden som naturlig og
at finde den meget mere acceptabel end man skulle forestille sig (…)” (Bourdieu 1994:60). Dem der
bliver domineret og får pålagt de dominerendes normer, er således ikke klar over at det er en reel
undertrykkelse af dem, der finder sted.

2.5. Eksempler på moderne magtformer i Bourdieusk forstand
2.5.1. Social mobilitet i uddannelsessystemet
Et eksempel på en magtform, der kendetegner det moderne samfund, er symbolsk vold i
uddannelsessystemet, hvilket også har stået centralt i Bourdeus teorier omkring magt (Bourdieu
1994:67). Herunder bør det nævnes at Bourdieu mener at den sociale mobilitet i
uddannelsessystemet er lav. I uddannelsessystemet er det dem, der er i besiddelse af meget kapital
(særligt kulturel kapital), der sætter dagsordenen (Esmark 2006:80). I skolen hersker altså den
kulturelle elites normer. Da ens placering i det sociale rum (om man har meget eller lidt kapital og
hvilke former for kapital man har), har betydning for ens habitus, har det også betydning for
hvordan ens dispositionering er for at klare sig godt i uddannelsessystemet.

2.5.2. Anmeldere som smagsdommere
Et andet eksempel på magt i det moderne samfund, er anmeldere, det værende inden for musik,
kunst, litteratur eller lign., som fungerer som en form for smagsdommere over hvad der er god og
hvad der er dårlig smag. Som tidligere nævnt, er menneskets habitus afgørende for ens handlinger
og hvad man synes er god smag og hvad der er dårlig smag og at denne er meget forskellig alt efter
hvor du er placeret i det sociale rum. Derfor kan man betragte det som symbolsk vold, når
anmelderes mening bliver ophævet som den sande og legitime mening.

2.6. Magtteoriernes svagheder og styrker
2.6.1. Svagheder og styrker ved Foucaults analyse af magt
Man kan kritisere Foucault for at hans magtbegreb kan betegnes som værende diffust og upræcist.
Man kan komme i et dilemma, hvis man forsøger at lokalisere magt i samfundet på baggrund af
Foucaults analyse af magt. For hvis magt er alle vegne og har potentiale til at være i alle relationer,
hvorledes lokalisere man så magt og adskiller det fra ”ikke-magt”? Man kan dog også vende
kritikken om og i stedet opfatte hans noget diffuse magtbegreb som en styrke;
Man kan betragte det som en styrke ved Foucaults analyse, at hans magtbegrebet er så favnende og
bredt. I stedet for at mene, at der er nogle onde og dominerende, der udøver magt over nogle svage
og at det er samfundsinstitutionerne, som sådan, der har magt, mener Foucault, at der kan være
magt i alle relationer og dermed er han åben for at magt lader sig gøre helt ned på et mikro-niveau. 
Derudover at alle parter deltager i magtudførelsen – også den dominerede.. Man kan i hvert fald
ikke beskylde Foucault for at være for reducerende i sit magtbegreb.

2.6.2. Svagheder og styrker ved Bourdieus teori om magt
Hvis man koncentrerer sig om reproduktionen i uddannelsessystemet med henblik på Bourdieus
teori om magt, kan man kritisere den for at være for deterministisk og strukturorienteret. Bourdieu
efterlader ikke meget handlekraft til individet. Han mener at individernes habitus, altså deres
individuelle handle- og tænkemåder (jf. redegørelsen), skabes af deres placering i det sociale rum.
Individernes habitus skabes således af strukturen i det sociale rum. I forhold til individets chancer
for uddannelse kan man tolke hans teori som at ens habitus på forhånd determinere en til enten at
kunne klare sig i uddannelsessystemet eller ej. Individet har dermed ikke selv mulighed for at agere
og derfor kan man se denne determinisme, som en svaghed i Bourdieus teori.
I forlængelse af den første kritik, kan man derudover se en svaghed i Bourdieu teori ved at den ikke
kan forklare fænomenet mønsterbrydere. Hans teori om social reproduktion i uddannelsessystemet
forklarer ikke hvordan mennesker, med en lille grad af kapital, som ikke har den samme habitus
som de dominerende, som er rige på kapital, alligevel formår at komme til tops i
uddannelsessystemet. Bourdieu ville måske svare igen med, at det er undtagelsen, der bekræfter
reglen.
En styrke ved Bourdieus teori om magt er at han forklare hvorfor mobiliteten i uddannelsessystemet
i store træk ikke er så stor og hvorfor at man har større sandsynlighed for at klare sig godt, hvis man
kommer fra en ressourcestærk familie. Hans teori giver også en god forklaring på, at grundet til at
forholdene fortsætter, er fordi de dominerede selv opfatter dem som legitime.
En anden styrke ved hans teori er at den bygger på empiri (jf. redegørelse), hvilket gør den mere
modstandsdygtig over for kritik. Dog kan det være problematisk at Bourdieu kun har foretaget sine
undersøgelser i Frankrig, når han forsøger at gøre sin teori universelt gyldig (Bourdieu 1997:15ff).
På baggrund af indsamlet data fra Frankrig, kan han ikke nødvendigvis videreføre sin teori til andre
dele af verden.

2.7. Magtens struktur
I det ovenstående er der redegjort for Michel Foucault og Pierre Bourdieus analyser og teorier om
magt. Begge er meget fokuserede på at det er strukturen der påvirker magtforholdene i samfundet.
De mener begge at de undertrykte individer selv spiller en rolle i den magt der bliver udøvet over
dem, enten i form af selvdisciplin som hos Foucault eller som uvidende medskyldig i reproduktion
af de gældende magtforhold som hos Bourdieu.
Man kunne kritisere Bourdieu teori om magt for at være for deterministisk og Foucaults magtbegreb
for at være for diffust, for altomfavnende. Det virker altså som om at magt forholdene i det moderne
samfund ikke er så tydelige, ikke anerkendes som vold, og at de derfor ufortrødent kan fortsætte,
uden folk gør oprør. Som eksempler på vold i det moderne samfund var det normalisering af
masserne hos Foucault og symbolsk vold i uddannelsessystemer hos Bourdieu.

3. Litteraturliste
Beck, Ulrich 2000: World Risk Society. Cambridge: Polity Press
Beck, Ulrich 1997: Risikosamfundet – på vej mod en ny modernitet. København: Hans Reitzels
Forlag
Bourdieu, Pierre 1997: Af praktiske grunde. Omkring teorien om menneskelig handlen. København:
Hans Reitzels Forlag
Bourdieu, Pierre 1994: Centrale tekster inden for sociologi og kulturteori. København: Akademisk
Forlag
Bourdieu, Pierre 1986: ”The Forms of Capital”, in Richardson, John G. (ed.): Handbook of Theory
and Research for the sociology of Education. New York: Greenwood Press: 241 – 258.
Esmark, Kim 2006: “Bourdieus uddannelsessociologi”, i Prieur, Annick & Carsten Sestoft (red.):
Pierre Bourdieu – En introduktion. København: Hans Reitzels Forlag: 71 – 114.
Foucault, Michel 2003: Overvågning og straf – Fængslets fødsel. København: Det lille Forlag
Foucault, Michel 1994: Viljen til viden – Seksualitetens historie 1. København: Det lille Forlag
Foucault, Michel 1982: ”Afterwords. The Subject and Power”, in Dreyfus, Hubert L & Paul
Rabinow (ed.): Michel Foucault: Beyond Structuralism and Hermeneutics. Brighton: The Harvester
Press: 208-226.
Giddens, Anthony 1996: Modernitet og selvidentitet. København: Hans Reitzels Forlag
Kaspersen, Lars Bo 2007: ”Anthony Giddens”, i Andersen, Heine & Lars Bo Kristensen (red.):
Klassisk og moderne samfundsteori. København: Hans Reitzels Forlag: 425 - 440.
Kristensen, Jens Erik 1987: ”Mennesket mellem viden, magt og subjektivitet”. Grus, nr. 22/23:
145-170.



Indledning
Grundlaget for denne opgave, er henholdsvis Rational Choice teorien, og Jürgen Habermas teori om
systemer-livsverden, og deres tilhørende forståelse af social interaktion. Opgaven indledes med en
sammenligning af de to teorier, hvor lighederne og forskellene mellem teorierne vil fremhæves. Med dette
følger en løbende redegørelse. Endvidere vil jeg foretage en diskussion af henholdsvis styrker og
begrænsninger ved Rational Choice teorien, og Habermas’ system-livsverden teori i forhold til deres
forståelse af social interaktion.
Rational Choice
I sociologien eksisterer der mange versioner af Rational Choice teorien, og ikke alle er enige om
hvad teorien præcis indeholder (Hagen 2007:220). For at give en præcis forklaring af hvordan
Rational Choice forklarer social interaktion, tager denne opgave udgangspunkt i den stærke
objektive rationalitet, da denne version giver en klar forudsigelse, af hvordan en aktør vil og burde
handle i en given situation (Goldthorpe 1998:177).
Den objektive rationalitet bygger på, at individerne i samfundet er rationelle aktører, der opvejer
fordele og ulemper forud for valg af deres handlinger. Dette for at kunne vælge den handling, som
giver det største afkast for individet selv. Det er altså individet, der er udgangspunktet, hvilket
betyder at teorien grundlæggende er metodologisk individualistisk (Hagen 2007:227). Aktørerne er
nyttemaksimerende og vil ud fra de midler, de har til rådighed, vælge den handling, som giver det
største afkast for dem (Hagen 2007:227). Det mål, aktøren vil opnå, er et objektivt mål, og vil
derfor altid kunne kalkuleres, måles og påvises empirisk. Dette forudsætter, at aktøren kender til
alle de muligheder, der er, for at nå målet. Den rationelle aktør må altså have adgang til fuldstændig
viden. Når aktøren kender alle sine muligheder for handlen til at nå målet, er han i stand til at
kalkulere sig frem til, hvilken af disse muligheder, der er den nemmeste for at nå målet (Goldthorpe
1998:170).
Udgangspunkt i denne teori er således et individ, der kalkulerer ud fra nyttemaksimering ift. det
objektive mål, individet har: 
”(…)He understands the range of alternative choices open to him, not only at the moment but over
the whole panorama of the future. He understands the consequences of each of the available choice
strategies(…)” (Goldthorpe 1998:170).
Det betyder, at hvis man ud fra dette teoretiske synspunkt, skal forklare social interaktion mellem
individer, skal det forklares ud fra en strategisk rationalitet, hvor aktøren vælger at indgå i en social
interaktion, fordi dette valg indgår i den løsning, hvorpå aktøren bedst når sit objektive mål, med
færrest mulige omkostninger.
Subsystemer og livsverden
Den objektive rationalitet, som Rational Choice teorien benytter til at forklare individers handlen i
samfundet, benytter Habermas sig af i sin beskrivelse af subsystemerne, og hvordan disse fungerer
ud fra en strategisk og målorienteret rationalitet.

Subsystemer
Habermas ser grundlæggende det moderne samfund som opdelt i to kategorier, livsverden og
subsystemerne. Forskellen mellem disse er, at de baserer sig på forskellige handlingsorienteringer.
Den del af samfundet, som er subsystemerne, er kendetegnet ved, at handling er resultatorienteret.
Denne orientering kan sammenlignes med den egennyttemaksimerings-orientering, der gør sig
gældende i Rational Choice teorien, da aktøren i Habermas’ subsystemer vil handle på baggrund af
deres respektive kalkuler for hvordan, de bedst kan opnå deres handlingsmål. I denne del af
Habermas’ forståelse af samfundet, er der altså tale om rationel handling ud fra individets
målsætning – en strategisk rationalitet. Her skal social interaktion altså forstås, ligesom i Rational
Choice teorien, som en måde at nå sit mål på. Andre aktører man indgår i social interaktion med,
ses her som midler og betingelser for at nå det individuelle mål (Eriksen & Weigård 2003: 45-47).
Habermas mener dog, at denne formålsrationelle model ikke er nok, til at forstå de sociale
sammenhænge, som binder samfundet sammen (ibid.:45). Det formålsrationelle er en komponent i
den samlede forståelse af samfundet, men den kan ikke alene benyttes til at beskrive alle aspekter af
samfundet. Subsystemerne og den handlingsorientering, der gør sig gældende der, kan forklarer de
principper, der gør sig gældende indenfor markedet og staten, hvor styringsmedier som penge og
administrativ magt, er centrale (ibid.:140ff). Der er dog også andre aspekter af samfundet, som
benytter en kommunikativ, forståelsesorienteret rationalitet. Denne del af samfundet kalder
Habermas for livsverden.

Livsverden og den kommunikative rationalitet
Livsverden kan beskrives som et erfaringsreservoir, der er kulturelt overleveret og skabes i
kommunikative sproglige fællesskaber. Den danner en kulturelt overleveret ramme for fælles
kollektiv viden, der er grundlag for, at man kan nå til en fællesforståelse (Eriksen & Weigård
1998:78-79). Det er her de normative og værdimæssige principper bliver opbygget gennem
reproduktionsprocesser af dens strukturelle komponenter: kultur, samfund og personlighed
(Habermas 1999:69-71).
I livsverden er det en anden rationalitetsform, der gør sig gældende. Habermas mener, at sproglig
kommunikation mellem individer, kan ses som rationelle talehandlinger, der kan vurderes og
analyseres ud fra gyldighedskravene for en talehandling; sandhed, rigtighed og autencitet (Eriksen
& Weigård 2003:57). Med dette bliver sproget en rationel handling, som skal koordineres mod en
fælles virkelighedsforståelse, der bliver skabt gennem kommunikation (ibid.:21). Dette kaldes for
kommunikativ rationalitet, og bygger på en forståelsesorienteret rationalitet, som forekommer i
kommunikationen mellem individer (ibid.:80).
Den kollektive fællesforståelse, som livsverden udgør, gør, at kommunikation rettet mod enighed
ikke bliver et uoverkommeligt projekt, da aktøren kan gå ud fra, at man er fælles om alle væsentlige
forudsætninger for situationen. Det betyder, at når en aktør fremsætter en ytring, bliver
gyldighedskravene som oftest ikke udfordret, fordi ytringen bunder i fælles forståelse for disse krav.
Bliver de alligevel udfordret, kan diskussionen tage udgangspunkt i de kollektive principper i
livsverdenen (ibid.:79). Dele af livsverdensrammen kan altså tages op til kritisk revurdering, og
derved gradvist ændres, men man kan ikke ændre alt på én gang (ibid.:80).
Det ideelle er, at aktørerne gennem kommunikation med hinanden opnår en enighed, som er hele
grundlaget i den kommunikative rationalitet. Rationaliteten ved talehandlingen måles ud fra om de
tre gyldighedskrav bliver overholdt. Ved stærk kommunikation når man til enighed, fordi man har
en fælles forståelse af gyldighedskravene, men det vil ikke altid være muligt at nå til enighed. I
stedet kan man nå til en forståelse af den anden aktørs ytringer, hvilket betegnes som svag
kommunikativ rationalitet (Eriksen & Weigård 2003:70).
I Habermas optik har kommunikationen en handlings- og socialkoordinerende effekt. De norm- og
moralprincipper, livsverden udgør, og som individer kommunikerer og handler ud fra, er skabt og
kan ændres via kommunikation. Det er altså kommunikationen, der skaber retningslinjerne for
social handlen (ibid.:21+36). 

Sammenfatning
Rational Choice teorien forsøger at forklare sammenhængen i hele samfundet ud fra, at individer er
orienteret mod nyttemaksimering af sine egne objektive mål. Derved beskrives de sociale
interaktioner som et middel, aktøren benytter for at nå sit mål. Habermas benytter sig også af denne
forståelse, når han forklarer handling indenfor subsystemerne, stat og marked. Men samtidig mener
han også, at denne handlingsorientering ikke gør sig gældende i alle dele af samfundet. Her indfører
han begrebet om livsverden, som danner en kollektiv videns- og forståelses ramme, der gør, at man
kan opnå enighed gennem kommunikation. Kommunikationen har samtidig også en handlings- og
socialkoordinerende effekt.

Diskussion
Efter en sammenligning af de to teorier, hvor ligheder og forskelle er blevet påpeget, vil jeg nu
indlede en diskussion af de styrker og begrænsninger, man kan påpege indenfor henholdsvis
Rational Choice teorien, og Habermas system-livsverden teori i forbindelse med deres forståelse af
social interaktion.
Styrker og begrænsninger: Rational Choice
Jævnfør tidligere afsnit om Rational Choice teorien, har den som udgangspunkt, at social
interaktion mellem aktører forekommer, fordi dette fungere som et middel til at nå et objektivt
egennyttigt mål.
Dette perspektiv på social interaktion, som Rational Choice teorien har for øje, kan være gunstig at
benytte på visse områder i samfundet, der bygger på en grundlæggende tankegang om maksimering
af udbytte ved minimering af omkostninger (Goldthorpe 1998:175). Dette viser sig fx som
strategiske handlinger i en virksomhed, da disse handlinger oftest foregår ud fra et objektiv mål. En
chef, der har som mål at nå en bestemt omsætning, kan være nødt til at holde en motiverende
samtale med en medarbejder for at sikre, at effektiviteten bliver bibeholdt, så virksomheden er i
stand til at nå målet for omsætningen. En analyse på dette område ud fra Rational Choice teorien er
derfor et stærkt redskab til at forklare sådanne handlinger, fordi når man kender individets objektive
mål, kan man forklare interaktionen som et middel.
Det er dog nærliggende at diskutere om fokusset på mål og middel, når sociale interaktioner skal
forstås, gør sig gældende i alle aspekter af samfundet. Hvis dette grundlag for social interaktion skal
kunne gøre sig gældende i alle aspekter, betyder det, at alle handlinger er blevet kalkuleret og
veloverejet for at kunne tjene ens objektive mål. Men i hverdagslivet ser man oftest handlinger, som 
ikke virker velovervejet eller målorienteret. Det kan bl.a. være svært at se, hvordan Rational Choice
teorien skal kunne forklare altruistiske handlinger (Hagen 2007:232 & Collins 2004:143), som fx
det at hjælpe en fremmed, der spørger om hjælp. Dette, da det ikke er klart, hvordan denne
interaktion tjener individets objektive mål. Samtidig kan det også diskuteres hvor meget individet i
en sådan situation har været i stand til at kende alle muligheder, og kunne kalkulere sig frem til at
denne handling er det bedste middel til at nå sit mål. Handlingen virker mere intuitiv end strategisk
(Collins 2004:143).
I en stærk tro på Rational Choice teorien vil man stadig kunne argumentere for, at altruistiske
handlinger tjener et egoistisk mål hos individet, det er et middel til at nå et mere langsigtet mål, som
fx at man gerne vil have flere venner, hvor det at hjælpe en fremmed kan være et middel til at nå
dette mål. Det forekommer dog urealistisk at individet, på grund af teoriens krav til fuldstændig
viden, kender alle sine muligheder, også midlet at en fremmed vil spørge om hjælp, og kan benytte
dette i sin kalkyle frem til målet om at få flere venner. Det forudsætter altså, at individet er i stand
til at inddrage viden om, hvordan andre aktører handler, hvilket ikke er realistisk og Rational
Choice teorien dermed har en begrænsning ved ikke at kunne forklare alle aspekter ved social
handlen (Hagen 2007:234 & Goldthorpe 1998:170).
Styrker og begrænsninger: Habermas
Ud fra tidligere beskrivelse af Habermas’ livsverden-system teori, vil jeg ud fra Axel Honneth’s
kritik af denne teori, diskutere hvilke styrker og begrænsninger teorien har i forhold til at forstå
social interaktion.
Det kan påpeges, at Habermas’ udvikling af livsverden, og den tilhørende kommunikative handlen,
som indfører moraler og normativitet i handlingsrammerne, er en styrke for teorien, hvis den
sammenlignes med tidligere kritiske teoretikere, som fx Adorno. Med denne udvidelse er Habermas
nemlig i stand til at analysere samfundet ud fra de normative handlingspotentialer, der er i
samfundet, samtidig med at områder som ikke er norm præget systemer, kan analyseres med et
andet udgangspunkt (Honneth 2003:51). Teorien formår på den måde at skabe et logisk analyse
redskab, som medtager en dualisme mellem normative handlingslogikker og de strategiske
formålsrationelle principper:
”(…)Som opdeler den sociokulturelle udviklingsproces i to rationaliseringsdimensioner, en
moralsk-praktisk læreproces og en instrumental-teknisk læreproces. De angiver logiske rammer for
en samfundsanalyse (…)” (Honneth 2003:51). 
Ved at udvikle et analytisk apparat, som vil analysere normative handlingspotentialer på et
makrosociologisk niveau, bliver Habermas dog nødt til at holde sig til klare opdelte kategorier af
handlingsprincipper, hvilket kan betyde, at mere komplekse dimensioner af samfundet ikke bliver
medregnet (Honneth 2003:53). Netop denne problematik påpeger Honneth som værende en
begrænsning i Habermas’ teori, da kategoriseringen i teorien gør, at den klassekompleksitet
Honneth mener, gør sig gældende i samfundet, ikke bliver medtaget i analysen.
Habermas ønsker at påvise, at der gør sig en kollektiv moral gældende i samfundet, som alle
refererer til, gennem gyldighedskravene i kommunikationen. Men Honneth påpeger, at denne
universelle moral ikke er mulig, fordi de højt stående klasser har andre forudsætninger for at
referere til gyldighedskravene, end de laveste sociale lag har (ibid.:57).
Honneth mener at, samfundets højere sociale lag, i højere grad er tvunget til at kunne forholde sig
til universelle gældende normer og moraler og stille sig kritisk overfor dem, for at kunne
retfærdiggøre og bibeholde deres position i samfundet (ibid.:58). De lavere sociale lag, er ikke på
samme måde afhængige af at reproducere deres sociale position, og deres erhvervsfaglige
tilknytning gør, at de ikke tvinges til at se på samfundets universelle principper (ibid.:57). Det
betyder at denne gruppe i højere grad vil diskutere moral ud fra uretmæssige erfaringer, fremfor de
universelle moraler:
”Medlemmer af socialt undertrykte klasser er ikke underlagt nogen samfundsmæssig
legitimationstvang. Mens medlemmerne af den herskende sociale klasse normalt er tvunget til at
retfærdiggøre den eksisterende sociale orden, som privilegerer dem(…)” (Honneth 2003:58).
Habermas’ teori danner altså ikke grundlag for en universel moralitet, der gør sig gældende i hele
samfundet, fordi den ikke medtænker de laveste sociale lags forudsætning, derved kan man
argumentere for, at den kun forklarer de højt stående klassers fælles morale principper, og dermed
deres grundlag for handlen og social interaktion.
Det kan dog diskuteres om Honneth’s kritik ikke underminerer de lavere sociale lags forståelse for
de universelle gældende normer, da de uretmæssige erfaringer, der her diskuteres ud fra, godt kan
have det samme moralske indhold, som de gyldighedsprincipper de højtstående lag referer til. 
Normerne og moralen kommer måske til udtryk på forskellige måder, men det moralske og
normative indhold vil henvise til det samme.
Konklusion
Ved at sammenligne de to teorier, er det blevet påvist, at begge teorier vil forklare social interaktion
ud fra, at aktøren handler efter en formåls og strategisk rationalitet med fokus på et objektivt mål og
de midler, det har til rådighed i forhold til at nå dette. Habermas mener dog, at dette syn ikke gør sig
gældende i alle aspekter, hvormed han indfører begrebet om livsverden, hvor det er en
kommunikativ rationalitet, der gør sig gældende. Kommunikation er rationel, og skal gyldiggøres
ud fra fælles gældende forståelse og normative principper.
Rational Choice teoriens med dets stærkt objektive og strategiske rationalitet kan ses som en god
teori til at forklarer formålsrationelle handlinger indenfor økonomiske områder i samfundet, men
samtidig kan det også påpeges, at den ikke er i stand til at forklarer altruistiske og intuitive
handlinger, idet målet, midler og kalkulation i disse tilfælde kan virke urealistisk.
Habermas’ dualisme mellem system og livsverden og de tilhørende rationaler gør, at teorien kan
ses som et stærkt analytisk redskab, da man bliver i stand til at analysere de normative
handlingspotentialer i samfundet. Samtidig er det netop også denne opdeling, som påpeges at være
en begrænsning, da han bliver nødt til at forholde sig til skarpt opdelte kategorier. Dette gør, at han
ikke inddrager mere komplekse sociale forhold, som fx en gældende klasseopdeling i samfundet.
Netop unddragelsen af denne klasseopdelings problematik, kan påpeges at have en negativ effekt på
hans forståelse af social interaktion, da de moralske principper, kommunikation og handlen
legimiteres efter, i Habermas forståelse, ikke er universalt gældende, men kun tilgodeser de højere
stående samfundslag. 


Social differentiering
Indledning
Denne opgaves formål er at beskrive to forskellige udgangspunkter og forklaringer af hvordan
social differentiering i det moderne samfund kan forstås. Emnet vil blive anskuet ud fra henholdsvis
Pierre Bourdieus, og Niklas Luhmanns teori. Først vil der blive redegjort for de to teorier og deres
forståelse af social differentiering. Dernæst vil jeg med udgangspunkt i en samfundsrelevant debat
diskuterer, hvordan de to anskuelser kan siges at kendetegne det moderne samfund.
Pierre Bourdieu
Ved at redegøre for Bourdieus begreber, habitus, kapitaler og socialt rum, vil jeg forklare hvordan
Bourdieu forstår social differentiering i det moderne samfund.
Bourdieus habitusbegreb betegnes som et system af varige, men også foranderlige dispositioner,
gennem hvilke agenten opfatter verdenen, lever og handler (Wilken 2011:48). Habitus er en
strukturelt skabt størrelse, som agenten er mere eller mindre bevidst om (Bourdieu 1994:60), og
bliver udgjort af agentens kapitalsammensætning, altså de ressourcer, en agent besidder (Wilken
2011:58). Habitus udformes med afsæt i hvilken familie-, samfunds- og verdenshistorie, man fødes
ind i, hvilket betyder, at der sker en differentiering og reproduktion af agentens sociale positioner i
samfundet (ibid.:47). Habitus medfører altså, at agenten har en indlejret samfundsmæssig praksis,
som kan forklare, hvordan individer regulerer deres handlinger i forhold til hinanden. Begrebet
forklarer samtidig også agentens ulige fordeling af ressourcer og muligheder i livschancer, som er
med til at skabe social differentiering (ibid.:64).
Disse uligheder i muligheder og livschancer måler Bourdieu ud fra kapitalformerne, som er en
værdi eller ressource, agenten er i besiddelse af, og som kan benyttes til at opnå en social position.
Disse kapitaler er agenten, i større eller mindre grad, i stand til at akkumulere, og de er
medbestemmende til, når forskelle og afstande mellem positioner defineres (Esmark 2006:87-88).
Bourdieu opererer grundlæggende med fire kapitalformer; Økonomisk, kulturel, social og symbolsk
kapital.

De 4 kapitalformer
Økonomisk kapital udgør al materiel rigdom og værdier, der er let omsættelig til penge. Denne
kapitalform er samtidig let at akkumulerer til andre former for kapitaler (Wilken 2011:58 &
Bourdieu 1986:242).
Den kulturelle kapital indlejres gennem socialiseringsprocessen, hvor især den primære
socialisering i familien er vigtigt, da familiens investering i kulturel kapital under opvæksten, spiller
en rolle i hvilke evner, agenten har til at akkumulere kulturel kapital senere i livet (Esmark
2006:89). Kapitalformen eksisterer i tre forskellige former; kropsliggjort, objektiveret og
institutionaliseret. Den kropsliggjorte form er internaliseret i aktøren, og kommer til udtryk i sansen
for de ”rette” værdier og evnen til at udtrykke denne sans kropsligt, mentalt og socialt (ibid.:90).
Kulturel kapital i objektiveret form er kulturelle genstande, man kan erhverve sig som fx malerier
og bøger. Den kan også forekomme som en forståelse af kulturelle objekter (ibid.:91).
Institutionaliseret kulturel kapital gør sig gældende i form af eksamensbeviser og akademiske titler,
hvilke fungerer som en vedvarende legitimitet af den kulturelle kapital (ibid.:90).
Social kapital henviser til de netværker og forbindelser, som agenten indgår i eller har adgang til.
Det er altså den værdi en agent besidder, når agenten associeres med disse sociale relationer
(ibid.:92).
Den symbolske kapital anses som den overordnede kapitalform, der er i stand til at bestemme,
hvilke kapitalformer, der har værdi:
”Symbolsk kapital er simpelthen den form eller tilstand, enhver kapital eller blanding af kapitaler
kommer til at antage, når den/de bringes i spil i en social sammenhæng, hvor den/de bliver
anerkendt, tilskrevet værdi og dermed giver social anseelse” (Esmark 2006:94).
Dette vil sige, at besidder man høj mængde af symbolsk kapital, er man i stand til at definere hvilke
kapitalformer, der anerkendes og giver værdi i det sociale rum. Således er denne kapitalform også et
udtryk for, at aktøren har opnået anerkendelse til at være i en bestemt position (Bourdieu 1994:67).
Det sociale rum
Det sociale rum er et analytisk redskab Bourdieu benytter sig af til, at synliggører det moderne
samfunds dominerende differentieringsprincipper (Wilken 2011:21). Dette rum består af relationelle
positioner mellem individer eller grupper, der defineres i forhold til hinanden. Agentens eller
gruppens placering afgøres for det første af agentens samlede kapitalmængde og for det andet via 
den relative mængde af de to kapitalformer. Dette betyder, at jo flere egenskaber eller livsstilsvaner
agenterne har tilfælles, jo tættere placerer de sig på hinanden og vice versa. Således anskueligøres
den sociale afstand mellem agenterne (Bourdieu 1997:20+21)
Når man, ifølge Bourdieu, skal forklare den sociale differentiering i det moderne samfund, skal man
gøre det med udgangspunkt i de habituelle forudsætninger en agent besidder, altså den mængde af
kapital agenten har og de habituelle forudsætninger agenten har via socialiseringsprocessen. Disse
faktorer er nemlig afgørende for den sociale position, agenten har, og er i stand til at opnå i det
sociale rum. Når man skal forklare inklusion og eksklusion i samfundet, det sociale rum, er det
således både på baggrund af de ulige kapitalsammensætninger og de uligheder i muligheder og
livschancer dette skaber, da det afgørende er om disse lever op til den symbolske kapital der gør sig
gældende i det sociale rum.

Niklas Luhmann
For at vise et andet synspunkt på forståelsen af socialdifferentiering vil jeg i det følgende afsnit
redegøre for Luhmanns system teorien.
Hovedelementet i Luhmanns systemteori er kommunikation. Kommunikation er det de sociale
systemer udelukkende består af, hvor samfundet her fungerer som det mest omfattende sociale
system. Andre systemteoretikere har tidligere betegnet et system som en skelnen mellem del og
helhed, men Luhmann skelner mellem system og omverden. Systemer er altså alle enheder, der
eksisterer ved at trække og vedholde en grænse til dens omverden (Aakvag 2008:231-233).
Systemerne må altså hele tiden reproducere sig selv og den grænse mellem system/omverden,
uafhængigt af andre systemer, for at overleve. Dette kalder han systemets autopoiesis (ibid.:235).
Denne reproduktion sker gennem en todelt binærkode systemet forstår verden ud fra, hvilket gør, at
de kan selektere information fra omverdenen ud fra deres egen forståelse og dermed reproducerer
deres egen funktion (ibid.:242). I de sociale systemer, er det kommunikationen der skal
reproduceres, så koden kan skabe grundlag for ny kommunikation (ibid.:236).
Luhmanns grundtese om det moderne samfund er, at det er et funktionelt differentieret system, hvor
samfundet ikke længere kan ses som et overordnet system, men er uddifferentieret til mange
delsystemer, der besidder hver deres afgrænsede funktion (Aakvaag 2009:239-240).
Differentieringen i det funktionelle differentierede samfund er horisontal, da delsystemerne ikke
rangordnes, men ordnes ud fra deres funktioner (ibid.:243). Disse delsystemer er ifølge Luhmann
så differentierede, at de ikke er i stand til at varetage andres systemers funktioner, hvilket gør, at de
samtidig også er gensidigt afhængige af hinanden (ibid.:241).
Vi har altså et moderne samfund, hvor alle delsystemerne kommunikerer og ser verden ud fra hver
deres binære kode, hvilket betyder, at der ikke længere er noget overordnet rigtigt og forkert, man
kan rette sig efter (Aakvaag 2009:244). Det betyder samtidig også, at systemerne ikke er i stand til
at samarbejde om at løse overordnede samfundsproblemer, da deres autopoiesis gør, at de ikke kan
kommunikere, og kun ser problemet ud fra deres egen binære kode (ibid.:245).
Uddifferentieringen betyder, at hver person tilhører flere forskellige systemer, fordi der ikke er ét,
men flere delsystemer, der varetager vigtige funktioner i personens liv. Når en person tilhører flere
sociale systemer, kan man ikke længere identificeres med et bestemt system, men repræsenterer en
lille fragmenteret del af alle de delsystemer personen indgår i. Personer i det moderne samfund må
altså selv stå for at sammenfatte alle disse delidentiteter til en sammenfattet personlig identitet
gennem den række af sociale delsystemer, personen indgår i (ibid.:247 + 252). Luhmann ser derved
individet som en moderne opfindelse i relation til den funktionelle differentiering i det moderne
samfund (ibid.:248).
Social inklusion eller eksklusion i det moderne samfund handler i Luhmanns optik ikke om,
hvorvidt du er en del af de rigtige sociale systemer, eller om du forstår de rigtige binære koder, da
uddifferentieringen gør, at der ikke er noget rigtigt/forkert. Personen er selv ansvarlig for at
opbygge den identitet personen ønsker. Man skal i stedet se inklusion/eksklusion ud fra om man
falder helt udenfor de sociale systemer. Hvis man bliver ekskluderet fra et socialt system, er det
fordi man ikke er i stand til at håndtere systemets binære kode. Samtidig følger det også, at hvis en
person eksluderes fra et socialt system, øger det sandsynligheden for eksklusion fra andre sociale
systemer (ibid.:253). Fx vil en udelukkelse fra uddannelsessystemet fører til en udelukkelse fra
arbejdsmarkedssystemet.

Inklusion folkeskolen
Efter at have redegjort for hvordan Bourdieu og Luhmann forstår social differentiering, vil jeg
diskuterer, hvordan både Luhmanns og Bourdieus syn på social differentiering kan gøre sig
gældende i det moderne samfund. Denne diskussion vil tage udgangspunkt i en af aspekterne i
debatten om den nye folkeskolereform. 
Der har tidligere i den danske folkeskole været specialklasser til børn med særlige behov, hvor
undervisningen var tilpasset ud fra deres præmisser. De er nu blevet fjernet, og folkeskolen skal
være i stand til at inkludere disse børn i normale undervisningsmiljøer, for på den måde at øge
læringslysten hos eleverne (Thorsen, EVA). Danmarks Evalueringsinstitut (EVA) har fulgt
udviklingen på dette område igennem længere tid, og indleder en udlægning af de overordnet
forskningsresultater således:
”Inklusion og specialundervisning er nogle af de meget omdiskuterede temaer i disse år.
Opgørelser fra Ministeriet for Børn og Undervisning viser, at der er omkring 84.000 danske børn,
der i skoleåret 2008/09 havde brug for specialundervisning, hvilket svarer til 14,3 af alle børn. Af
dem fik cirka 33.000 elever undervisning i specialskoler eller specialklasser, og 51.000 elever fik
undervisning i almindelige skoler” (Thorsen, EVA).

Bourdieus perspektiv
Ser man denne ændring i folkeskolens struktur ud fra et Bourdieusk synspunkt, kan man påpege, at
det kan medfører en ekskluderende risiko for de elever, der tidligere tilhørte specialklassen. I en
specialklasse har man muligheden for at indrette undervisningen med hensyn de habituelle
forudsætninger børnene har med fokus på at få akkumuleret deres nuværende kapitaler til de
kapitaler der gør sig gældende videre i uddannelsessystemet.
I en almindelig folkeskoleklasse vil undervisningsniveauet og formen måske være anderledes
indrettet, da man her har elever med stærkere habituelle forudsætninger ift. de kapitaler, der gør sig
gældende i uddannelsessystemet. Derved kan det blive problematisk at placere elever fra
specialklasser i sådan et undervisningsmiljø, da det måske ikke er alle, der besidder evnen til at
følge med på dets niveau. Hvis en sådan integration skal lykkedes, uden at eleverne fra
specialklasserne bliver ekskluderet, vil man være nødt til at ændre undervisningsgangen på en sådan
måde, at der tages hensyn til deres mangelende mængde af de gældende kapitalformer. Dette kan
dog forekomme som et kompliceret regnestykke, da undervisningen stadig også skal være i stand til
akkumulere de andre elevers kapitaler, så de får en øget kulturel kapital, altså viden.
Inkludering af eleverne med særlige behov pålægger folkeskolen et stort ansvar for deres
undervisning, der nu skal tilpasses til mange forskellige forhold. Er folkeskolen og dens ressourcer
og kompetencer ikke i stand til at løfte denne problematik, kan det komme til at få betydning for 
eleverne fra de forhenværende specialklasser, da deres lavere mængde af kapital, øger risikoen for
eksklusion fra uddannelsessystemet.

Luhmanns perspektiv
I Luhmanns teoretiske optik kan man anskue specialklassen og den almindelige klasse som to
uddifferentierede systemer, fra det der tidligere hørte til folkeskolesystemet eller det samlede
uddannelsessystem. Denne uddifferentiering skete for, at de personer, som ikke var i stand til at
håndtere den binære kode, der gjorde sig gældende i det overordnede system, ikke blev ekskluderet
fra de videre delsystemer, der opererer indenfor læring. Specialklassen som system bestod af en
anden binærkode end den almindelige klasse, der gjorde at børnene med særlige behov var i stand
til at forstå koden i et af de delsystemer, hvis funktion var undervisning. Undervisningen var altså
indrettet på en sådan måde, at disse børn ikke øgede deres chancer for ekskludering fra andre
systemer.
Når eleverne fra en specialklasse bliver flyttet over i en almindelig folkeskole klasse, altså et andet
delsystem, er det således ikke sikkert, at de kan forstå og håndtere dette systems binærkode. Hvis de
ikke er i stand til at kommunikere ud fra koden, kan de ikke inkluderes systemet. Man kan dog ikke
udelukke, at eleverne godt kan håndtere koden, men det er ikke selvsagt. Problematikken ved
inklusion i folkeskolen handler altså her om, hvorvidt eleverne er i stand til at kommunikere ud fra
den samme binære kode. De, der ikke er det, vil blive ekskluderet og som tidligere nævnt øger dette
sandsynligheden for ekskludering af andre systemer (Aakvaag 2009:253).
Hvis man skal sikre integrationen af eleverne fra specialklasserne, vil man i Luhmanns optik, skulle
udvikle en ny binærkode, som alle er i stand til at håndtere. Man skal altså opbygge et nyt socialt
system, som ser verden på en helt bestemt måde. Professor Susan Tetler, leder af det videnspanel,
som Undervisningsministeriet har nedsat i forbindelse med inklusion i folkeskolen, udtaler følgende
om et løsningsforslag:
"Der blev talt meget om, at vi skal holde op med at tænke så meget i modsætningerne mellem
almen- og specialundervisning, men se et nyt fælles tredje, hvor man henter tænkning og metoder
fra begge områder i forhold til at skabe en ny tredje pædagogik. Det handler for eksempel om at
ændre på begreber, der har rod i traditionelle opfattelser” (Aisinger 2012).

Der er altså her tale om en tredje pædagogik, eller i Luhmanns optik, en ny binær kode. Man kan
altså her påpege, at de eksperter, der har til opgave at sikre inklusion i folkeskolen følger Luhmanns
teori og hans syn på social differentiering.
Ved at anskue denne nye strukturelle omlægning i folkeskolen ud fra to forskellige teoretiske
synspunkter, bliver der også givet to forskellige antagelser af social differentiering. Ved den
Bourdieuske udlægning af problematikkerne, kan det påpeges, at en mulighed for inklusion af
børnene med særlig behov virker muligt at opnå, da en omlægning af undervisningens form og
indhold hele tiden er sket gennem historien. Dette afhænger dog helt af, om folkeskolen har den
nødvendige ressource til en større omlægning af undervisningen, så denne tilgodeser de store
forskelle, der kan være hos elevernes habituelle grundlag og kapitalsammensætning, altså i deres
ressourcer. Man vil dog stadig ikke kunne udelukke relevansen af Luhmanns forståelse, da det kan
forekomme ret tydeligt i vores samfund at se, at udelukkelsen fra et system også gør sig gældende
indenfor andre systemer. Har et barn svært ved at følge med i folkeskolen, er sandsynligheden for
en ungdomsuddannelse og en videregåendeuddannelse også mindre. Det betyder en udelukkelse fra
et ret stort del af arbejdsmarkedet.

Sammenfatning
Derved kan man påpege at Luhmanns teoriapparat, kan være nyttigt til en forklaring, af de
mennesker, i høj grad er marginaliseret i det moderne samfund. Der kan samtidig argumenteres for,
at Luhmanns teoretiske løsninger af moderne samfundsproblematikker, afspejler sig hos de
eksperter, der har til opgave at løse de gældende problematikker i det danske samfund – her med
udgangspunkt i debatten om inklusion i folkeskolen. Bourdieu tager udgangspunkt i agentens
kapitalsammensætning og habituelle grundlag, som en afgørende faktor, for hvor man placeres
henne, hvilket også kan forklare marginalisering. Man kan dog her påpege, at Bourdieus perspektiv
også åbner op for, at man kan indrette samfundets funktioner som fx undervisningen, så de
tilgodeser nogle af disse uligheder i muligheder og livschancer. Netop dette syntes at afspejle sig i
den grundlæggende tankegang omkring vores velfærdsstat, som omfordeler offentlige goder for at
skabe lighed (Diderichsen 2011:361). Hermed kan det påpeges at både Bourdieu og Luhmanns
forståelse af social differentiering kan bruges til at illustrere, hvilke former for social
differentiering, som kendetegner for det moderne samfund.

Konklusion
På baggrund af min redegørelse og diskussion af Bourdieu og Luhmanns forståelse af social
differentiering kan jeg konkludere, at Bourdieus forståelse af social differentiering tager
udgangspunkt i de ressourcer, en agent besidder, altså dens habituelle grundlag og
kapitalsammensætning. Disse faktorer har afgørende betydning for, hvilken social position agenten
har, og hvilke du har mulighed for at opnå. Dette, da det afgørende er, om disse lever op til den
symbolske kapital der gør sig gældende i det sociale rum, altså i samfundet.
I Luhmanns funktionelle, differentieret, moderne samfund afhænger social differentiering ikke om,
at personen tilhører det rigtige eller forkerte system, det afhænger af personens evne til at håndtere
den binære kode, der gør sig gældende indenfor et system. Er man ikke i stand at håndtere den
kode, der gør sig gældende indenfor systemet, ekskluderes man herfra. Samtidig vil ekskluderingen
fra et socialt system øge personens sandsynlighed for eksklusion fra andre systemer.
Ud fra en samfundsrelevant problematik, kan man argumentere for, at begge disse teoretiske
forståelser af social differentiering kan kendetegne det moderne samfund. Man kan blandt andet
påpege, at Luhmanns teori afspejler sig i eksperters løsninger på, hvordan man undgår social
eksklusion. Det kan samtidig også påpeges, at Bourdieus udgangspunkt for socialdifferentiering
afspejler sig i grundtanken om den danske velfærdsstat, der bl.a. har til opgave at øge uligheden ved
omfordeling af goder. 

Litteraturliste
Aisinger, Pernille, Folkeskolen.dk – fagblad for undervisere (16/11-2012): ’Praksis-videnspanel:
Der er behov for at tale om inklusion på en ny måde’. Videnspanel om en ny pædagogik ift.
inklusion i folkeskolen: http://www.folkeskolen.dk/519011/praksis-videnspanel-der-er-behov-forat-tale-om-inklusion-paa-en-ny-maade
(Besøgt 2/6-2013 kl. 13.50).
Bourdieu, Pierre 1997: Af praktiske grunde. Omkring teorien om menneskelig handlen. København:
Reitzels Forlag: 15-31
Bourdieu, Pierre 1986: ”The form of Capital”, i Richardson, John G. (ed.): Handbook of Theory and
Research for the Sociology of Education. New York: Greenwood Press: 241-258.
Bourdieu, Pierre 1994: “Socialt rum og symbolsk magt”, i Bourdieu, Pierre: Centrale tekster inden
for sociologi og kulturteori. København: Akademisk Forlag: 52-69.
Collins, Randall & Rössel, Jorg 2002: Conflict theory and Interactional Rituals – The
microfoundations of Conflict Theory (Chapter 24), I Handbook of Sociological Theory (red.)
Jonathan Turner, New York: Kluwer Academic. 509-531.
Diderichsen, Finn 2011: ’Socialpolitik og sundhed’, i Iver Hornemann Møller og Jørgen Elm
Larsen (red.): Socialpolitik, 2011, 3. udgave, 2. oplag, København: Hans Reitzels Forlag.
Eriksen, Erik Oddvar & Weigård, Jarle 2003: ”Kommunikativt demokrati – Jürgen Habermas’ teori
om politik og samfund”. København: Hans Reitzels Forlag.
Esmark, Kim 2006: ”Bourdieus uddannelsessociologi”, i Annicke Prieur & Carsten Sestoft: Pierre
Bourdieu – En introduktion. København: Hans Reitzels Forlag, 71-114
Goldthorpe, John H. 1998: ”Rational action theory for sociology”, British Journal of Sociology, vol.
49, nr. 2, 167-192.
Habermas, Jürgen 1999: ”Det sivile samfund og rettstaten”, i Habermas, Jürgen: Kraften i de bedre
argumenter. Oslo: Ad Notam Gyldendal: 65-78. 
Hagen, Roar 2007: ’Rational Choice’ i Klassisk og Moderne samfundsteori af Heine Andersen og
Lars Bo Kaspersen (red.), København: Hans Reitzels Forlag, 4. udgave.
Honneth, Axel 2003: “Moralbevidsthed og social klasseherredømme”, i Behovet for anerkendelse.
København: Hans Reitzels Forlag: 50-72.
Luhmann, Niklas 1982: The Differentiation of Society. New York: Columbia University Press: 229-
254.
Thorsen, Munck Katja, områdechef i inklsuion for Danmarks Evalueringsinstitut (EVA): ’Inklusion
– et nøglebegreb’. En oversigts artikel om EVA’s forskningsresultater ift. inklusion i folkeskolen:
http://www.eva.dk/tema/inklusion/inklusion-et-nogleord (Besøgt 2/6-2013 kl. 13.46).
Wilken, Lisanne 2011: Bourdieu for begyndere, København: Hans Reitzels Forlag, s. 44-64.
Aakvaag, G. 2008: Kap. 9 Niklas Luhmanns systemteori: Metodologisk antihumanisme og
funksjonell differensiering, Moderne Sociologisk Teori. Oslo: Abstrakt Forlag: 229-257. 


Indledning
Når jeg engang imellem møder en gammel ven, eller måske blot en bekendt, er det næsten altid
det samme samtaleemne, der kommer op: Hvad er der sket siden sidst? Hvilke forandringer er der
sket?
Som en sådan samtale skrider frem, bliver det klart, at forandringer nærmest er forventet -
ligefrem påbudt.
Måske kan man sige, at konstante forandringer er et kendetegn ved den tid, vi lever i. Men har det
ikke altid været det? Og hvis det er noget nyt, hvor dybt går denne forandring så?
Hvad, der kendetegner vores samfund, er et spørgsmål, sociologien er vendt tilbage til igen og
igen, og til stadighed har svaret været nyt. Der har været og er et væld af termer, der alle har
forsøgt at indfange det væsentlige ved vores samtid; informationssamfund, forbrugersamfund,
sen-modernitet med flere.
Daniel Bell har skrevet, at ”termen ’post’ er relevant, ikke fordi det udgør en definition på en ny
samfundsform, men fordi det betegner en overgang” (Haste:2013:607).
Jeg vil benytte mig af termen postmodernitet, hvor andet ikke er givet for at beskrive en sådan
overgang. For at kunne se tendenserne til denne overgang, er det derfor nødvendigt først at
beskrive ’det moderne’. Anthony Giddens starter da også sin bog ’modernitetens konsekvenser’
med netop spørgsmålet ”Hvad er modernitet?” (Giddens:1996:9). Jeg vil i det følgende komme ind
på forskellige tendenser, der af forskellige Sociologer er beskrevet som modernitetens kendetegn,
og hvordan de er blevet forandret. Mere konkret vil jeg først redegøre for Richard Sennets og
Anthony Giddens opfattelser af tid og rum. I forlængelse af dette vil jeg komme ind på Sennets og
Zygmunt Baumans fremstilling af Fordismen og overgangen til en ny form for kapitalisme.
Afslutningsvis vil jeg redegøre for modernitetens refleksivitet ifølge Giddens som udgangspunkt for
en diskussion af, hvorvidt vi har brudt med moderniteten, og nu befinder os i en postmoderne
samtid eller ej.
Alle de tre valgte værker
jeg tager udgangspunkt i, er skrevet i en essayistisk og fortællende stil.
Det er altså en slags forsøg på at beskrive forskellige aspekter ved samfundet, der kan være svære
at få hold på. Det er ligeledes karakteristisk, at alle tre forfattere er sociologer med mange års
arbejde og forskning bag sig i hver deres del af sociologien. Det er derfor vigtigt at holde sig for
øje, at opgaven her ikke præsenterer et sammenhængende billede af de forskellige
teoretiseringer, men et udpluk fra de forskellige forfattere, som jeg mener er særligt interessante
og sammenfaldende.
Standardisering af tiden – Hvordan tid og rum adskilles
Et væsentligt træk ved moderniteten er kontrollen med og standardiseringen af tiden. Sennet
beskriver, hvordan denne matematiske tidsmåling førte til, at tiden ikke længere var afhængig af
rummet (Sennet:1999:36). Uanset hvor man befandt sig, kunne man nu fastslå tiden i modsætning
til tidligere, hvor tiden blev fastslået ud fra begivenheder og steder (Giddens:1996:23).
For Sennet er dette en af de væsentligste årsager til opkomsten af det rutineprægede
industriarbejde, der ofte er eksemplificeret ved arbejdsdelingen på Fordfabrikkerne. Han citerer
Daniel Bell, der havde undersøgt bilfabrikanten General Motors, og opdaget, at de ”opdeler timen i
ti seksminutters perioder … og arbejderens løn er relateret til, hvor mange tiendedele af en time
han har arbejder” (Sennet:1999:43).
Det centrale for Sennet er, hvordan denne ’rutiniserede tid’ på den ene side kunne være
fornedrende for arbejderen, men på den anden side også give muligheden for at skabe en lineær
livsfortælling og en identitet (Ibid.:44). Sennet er af den opfattelse, at vi i dag står ”ved et historisk
vendepunkt” (Ibid.:45): Den fleksibilitet og dynamik, der præger den nye kapitalisme truer med at
undergrave menneskers karakter og fornemmelse for at have et bæredygtigt selv (Ibid.:25). De
forandringer, som Sennet peger på, kan ifølge ham rummes inden for to generationer og er
således foregået mellem 1950’erne og 1990’erne. Jeg vil senere vende tilbage til de specifikke
kendetegn ved den nye kapitalisme.
For Giddens er adskillelsen af tid og rum også en grundlæggende faktor. Han mener, at denne
opsplitning er af grundlæggende betydning for moderniteten. Han skriver således at;
”modernitetens dynamik udspringer af adskillelsen af tid og rum” (Giddens:1996:22). Denne
adskillelse har samme årsager, som beskrevet ovenfor, men Giddens har et mere overordnet blik
på karakteren og konsekvenserne af denne adskillelse. Giddens lægger vægt på koordination på
tværs af tid, der danner bunden for de mekanismer, han kalder ’udlejring’ (Ibid.:23). Med
udlejringsmekanismer mener Giddens den proces, hvori lokale relationer restruktureres på tværs
af tid-rum-afstande (Ibid.26). Lokale sociale relationer er med andre ord påvirket af hændelser
andre steder og fra andre tidspunkter.
Penge er et eksempel på den form for udlejringsmekanisme, Giddens kalder symbolske tegn eller
udvekslingsmedier. Pengene har den fordel, at de kan ”indeslutte tid-rum ved at sammenkoble
øjeblikkelighed med udsættelse” - som Giddens formulerer det (Ibid.:29). Jeg kan fx sælge min
cykel og købe en ny om et halvt år frem for at bytte med en ny på stedet.
En anden type udlejring er skabelsen af ekspertsystemer. Fx er det føromtalte lommeur et
ekspertsystem i den forstand, at jeg ikke ved, hvordan det fungerer, men alligevel bruger det
flittigt og stoler på, at viserne står korrekt og viser den rigtige tid. Begge typer af udlejring både
forudsætter og fremmer adskillelsen af tid og rum (Ibid.:31).
For Giddens udspringer modernitetens dynamik af denne adskillelse af tid og rum, og der er
således ikke tale et brud med-, men en radikalisering af moderniteten. For Sennet er den ny
kapitalismes dynamik og fleksibilitet et grundliggende brud med den rutiniserede tid. I den
forstand er Sennet og Giddens enige om, at en tid-rum adskillelse er kendetegnende for det
moderne, men uenige om, hvorvidt der er tale om et brud med den tidligere orden.
Her mener jeg, at det er på sin plads at pointere, at Sennet hovedsageligt beskæftiger sig med
arbejdsmarkedet, og hvordan kapitalismen har udviklet sig set i et arbejdsmarkedsperspektiv.
Giddens maler så at sige med støre penselstrøg og udtaler sig om det moderne samfund som
helhed.
Denne forskel gør imidlertid ikke de to tilgange nyttesløse at sammenligne. Måske de netop kan
nuancere hinanden på baggrund af deres forskellige udgangspunkter.
Som vi skal se i det følgende afsnit, er der store ligheder mellem Sennets karakteristik af den nye
kapitalisme og Zygmunt Baumans forståelse af det moderne. 

Brud med fordismen– Tung og let kapitalisme
Hvad er der kommet i stedet for en rutinepræget organisering af tid og rum?
Ifølge Sennet er fleksibilitet nøgleordet. Ikke i en positiv frisættende forstand, for ”fleksibiliteten
har skabt nye magt- og kontrolstrukturer og ikke frigørende betingelser” (Sennet:1999:48). Bag
den nye moderne fleksibilitet peger Sennet bl.a. på; Netværk, flade organisationsstrukturer,
omskiftelighed, vigtigheden af hurtige beslutninger, små arbejdsgrupper og uddelegering af
opgaver og ansvar.
Alt dette nye står i stærk kontrast til fordismens2 hierarkiske pyramidestruktur (Ibid.:48-54).
Fleksibiliteten har dog ikke bragt mindre struktur, da enheder, teams og individer stadig skal drives
til at præstere noget. Som Sennet skriver: ”Det eneste de selv kan bestemme, er hvordan de vil løse
deres opgaver” (Ibid.:59). Således er magt- og kontrolstrukturer ikke forsvundet i den nye
kapitalisme, blot skjult og vanskeligere at få øje på.
En anden, der har karakteriseret overgangen fra fordisme til en ny ’let kapitalisme’, er Zygmunt
Bauman. Han kalder det ’flydende modernitet’ eller den post-fordistiske verden
(Bauman:2000:83). Den fordistiske model med et stærkt hierarki og streng arbejdsdeling kalder
han for ’tung kapitalisme’, hvor mål på forhånd er defineret, men midlerne til at nå dem er
begrænsede. Denne model er forsvundet til fordel for en ’let kapitalisme’, hvor man har midlerne,
men skal vælge målet (Ibid.:82).
Både Bauman og Sennet har fokus på de menneskelige konsekvenser af denne udvikling og peger
begge på normløsheden i tilværelsen under den nye orden. Bauman skriver således: ”Livet i den
’flydende’ modernitets samfund, hvor mulighederne er uendelige og ubestemmelige, har imidlertid
medført en alvorlig svækkelse af alle normers status” (Ibid.:104f). Det er noget af det samme
Sennet er inde på, når han konstaterer at: ”Det gode arbejdes egenskaber svarer ikke længere til
den gode karakters” (Sennet:1999:19). Der er med andre ord ikke længere noget fast holdepunkt
for individerne, hverken i arbejdet eller i de svækkede værdier og normer. Individet er efterladt
alene og med en fundamental usikkerhed (Sennet:1999:30, Bauman:2000:108).
Dette problem kan udtrykkes med Baumans observation af, at det ikke er muligt at foretage et
forkert træk. Begrebet er knyttet til de nævnte ford-fabrikker der fra ca. 1910 indførte en specialiseret arbejdsdeling. Begrebet
bruges generelt til at beskrive efterkrigstidens kapitalisme (Bauman:2000:85). Det er en evig usikkerhed, der præger vores nutidige samfund – Har jeg nu
valgt rigtigt?
Hvis der er noget mere end andet, der kendetegner moderniteten, så er det måske netop dette
refleksive træk. Det lader til, at individerne tænker meget over deres valg og tilmed er det ifølge
Bauman en nødvendighed for at opretholde en identitet i nutidens samfund (Ibid.:115).
For Bauman lever vi i en ”selvreflekterende modernitet, som bevidst ophører med at gøre, hvad
den før gjorde ubevidst” (Jacobsen:2013:637).
Denne opfattelse er ikke langt fra Giddens idé om modernitetens refleksivitet. Giddens skriver at; ”
Vi befinder os i en verden, som grundlæggende konstitueres gennem refleksivt anvendt viden, men
det er samtidig en verden, hvor vi aldrig kan være sikre på, at et givent element af denne viden ikke
før eller siden revideres” (Giddens:1996:40). Vores hverdag bærer præg af kontinuerligt at stille
spørgsmål og finde nye svar, og der er således ikke et fundament af sikker viden, som vi kan føle os
trygge ved.

Den dobbelte hermeneutik
Giddens går et skridt videre med sin tese om ’den dobbelte hermeneutik’; at den viden og de idéer,
der produceres af samfundsvidenskaberne med henblik på refleksiv anvendelse i sig selv ændrer
og påvirker de omstændigheder, den viden oprindeligt refererede til (Giddens:1996:52).
Almindelige mennesker bruger med andre ord den viden og de begreber sociologien producerer
til at fortolke deres liv og virke. Jeg vi i det følgende beskrive denne mekanisme ved et eksempel
fra den danske presse, og artiklen ”Det handler om moral” bragt i information den 24 maj 2014
(Andersen:2014).
Artiklen er journalistens selvrefleksion over det at skrive om personsager. Årsagen er, at en
gammel ven har sat spørgsmålstegn ved væsentligheden i at skrive personhistorier (her om Lars
Løkke Rasmussen), når der findes så mange andre og vigtigere ting at skrive om. (For)svaret finder
journalisten i det sociologiske begreb ’Det Hyperkomplekse samfund’3
; Det er umuligt at overskue
alle de forhold, der påvirker individet. Journalisten kan nu ved hjælp af hyperkompleksiteten,
argumentere for, at personsagerne giver ham og andre en rettesnor for, om de kan have tillid til
politikerne eller ej.

Dette er et eksempel på, hvordan et sociologisk begreb kan blive brugt udenfor den sociologiske
disciplin til aktivt og refleksivt at forme den journalistiske praksis. Det er denne tendens, Giddens
kalder den dobbelte hermeneutik og samtidig får ham til at skrive; ”moderniteten er selv dybt og
grundlæggende sociologisk” (Giddens:1996:43).
Forskelle og ligheder – Brud med den tidligere modernitet?
Baumans Idé om den flydende modernitet og Giddens begreb om modernitetens refleksivitet har
således ét slående fællestræk: Usikkerheden. Verden er i dag ikke længere til at stole på, altid
foranderlig. Hvad der er sandt i dag, er måske løgn i morgen.
De har dog to vidt forskellige perspektiver på konsekvenserne af dette. Bauman fokuserer mest på
de kulturelle og eksistentielle problemstillinger for individet, hvilket tegner et dystert billede af
vores moderne massekultur. Giddens har et mere overordnet perspektiv og slår fast, at denne
usikkerhed ikke er absolut, og at systematisk viden om menneskelig handling er mulig
(Giddens:1996:46). Giddens mener altså ikke, at der er tale om et fundamentalt brud med
moderniteten, men en radikalisering, hvor modernitetens træk bliver tydeligere. Dette gælder
både hvad angår udlejringsmekanismer, som jeg tidligere har været inde på, men også hvad angår
refleksiviteten og den dobbelte hermeneutik. Vi befinder os altså ikke i en post-moderne verden
ifølge Giddens.
Sennet beskriver også en grundlæggende usikkerhed forbundet med den nye fleksible kapitalisme,
men i modsætning til Giddens beskriver han det som ”forandringer af en grundlæggende og
uigenkaldelig karakter” (Sennet:1999:53). Bruddet med rutinen og den hierarkiske fordisme er for
Sennet en overgang til en ny og urovækkende orden med store menneskelige konsekvenser.
Bauman kan være svær at placere i denne diskussion; han mener på den ene side ligesom Sennet,
at vi befinder os i en post-fordistisk verden, men det lader ikke til at dette brud er nok til at
markere et brud med moderniteten som sådan. Bauman bruger i stedet termen ’flydende
modernitet’, der lader til at samordne forskellige samfundstyper som det ’postmoderne samfund’
eller ’forbrugersamfundet’, der alle indgår i modernitetens flydende karakter.
For at skabe et overblik har jeg samlet de forskellige synspunkter i skemaet nedenfor.

Sennet fremstiller ikke fordismen som noget vi burde vende tilbage til, bestemt ikke, han påpeger blot at den frihed
vi ofte forbinder med den nye fleksible økonomi er en illusion.

Postmodernitet? - Brud med kapitalismen eller brud inden for kapitalismen?
Jeg vil i det følgende og i forlængelse af Giddens argumentere for, at vi ikke befinder os i en
postmoderne verdensorden. Dette skyldes, at de brud, som Sennet og Bauman peger på, ikke er
brud med selve den måde, moderniteten er organiseret på, men brud inden for modernitetens
rammer. Skriftet fra en ’tung kapitalisme’ til en ny og ’let kapitalisme’ er ikke et brud med
kapitalismen, men et brud indenfor kapitalismen. Som Giddens pointerer ville et brud med den
moderne kapitalisme indebære et brud med dogmet om økonomisk vækst (Giddens:1996:143).
Dette er ikke tilfældet hverken i Sennets beskrivelse af den nye kapitalisme eller i Baumans idé om
den flydende modernitet.
Giddens skitserer dog muligheden for en overgang til et postmoderne samfund, men her vil jeg
tilslutte mig Bauman, der med sit begreb om flydende modernitet, åbner op for forandringer af
det moderne samfund, men uden at det nødvendigvis leder til nogen fundamentalt ny orden
(Jacobsen:2013:472).

Konklusion
Èt kendetegn ved moderniteten er ifølge Anthony Giddens og Richard Sennet adskillelsen af tid og
rum, der for Sennet har muliggjort den rutiniserede arbejdsdeling, og for Giddens er fundamentet
for modernitetens dynamik via udlejringsmekanismer. En central tendens i vores nutidige samfund
er for Sennet, at den rutiniserede tid er blevet erstattet af fleksibilitet. For Giddens er samtiden
præget af en forstærkelse og radikalisering af udlejringsmekanismerne. 

En anden tendens, der kendetegner vores nutidige samfund er modernitetens refleksivitet, samt
det Giddens kalder den dobbelte hermeneutik, hvor sociologisk viden er med til at omforme dets
eget genstand. Dette refleksive træk er dog ikke absolut, men har ifølge Giddens antaget en
radikaliseret form.
Zygmunt Bauman har, ligesom Sennet, beskrevet et brud med den fordistiske ’tunge kapitalisme’
og en overgang til en ’let kapitalisme’ med store menneskelige konsekvenser.
Både Bauman og Sennet peger på grundlæggende brud med den tidligere kapitalisme, men i min
optik er dette ikke brud med kapitalismen som sådan, men brud indenfor kapitalismen selv.
Jeg vil derfor i forlængelse af Giddens vurdere, at vi endnu ikke lever i en postmoderne verden,
men samtidig tilslutte mig Bauman og stille spørgsmålstegn ved, om vi nogensinde kommer til det.

Valgfri opgave:
Boltanski og Bourdieu – kritikkens sociologi og kritisk sociologi
Indledning
Dagens samfund er præget af kontinuerlig kritik; Læserbreve, kronikker blok-indslag m.m. er en
del af hverdagen. Spørgsmålet er, hvordan vi kan forstå denne strøm af kritik, der udmønter sig
blandt snart sagt alle almindelige mennesker? Hvad skal sociologien stille op med denne kritik?
Det umiddelbart nærliggende svar bliver givet af Luc Boltanski, der skriver at: ”Vi må tage
aktørernes argumenter umiddelbart for pålydende”, vi skal med andre ord tage almindelige
mennesker seriøst (Boltanski:2011:97).
Boltanski foregiver nu ikke, at det er så simpelt. Det kræver ifølge ham en helt ny og anderledes
måde at tænke sociologi på, end det var kutymen før ham. Han har sammen med den franske
økonom Laurent Thévenot opbygget en omfattende model for sociologien om kritik. Om denne
model skriver Boltanski:
”Jeg vil sige, at vi er i stand til at forstå folks handlinger, når vi i kraft af denne model har indfanget
de regler og krav som disse mennesker har skullet tilpasse sig i den situation, hvor de befandt sig,
for at kunne gøre deres kritik eller retfærdiggørelser acceptable for andre mennesker” (Ibid.:94)
Dette citat indeholder de væsentligste elementer i Boltanskis pragmatiske sociologi, og jeg vil i
denne opgave redegøre for de enkelte elementer i citatet.
I det følgende vil jeg komme ind på, hvad Boltanski mener med ’at forstå folks handlinger’.
Herunder vil jeg kort beskrive en del af Bourdieus kritiske teori og hans begreb om symbolsk vold,
som Boltanski forholder sig kritisk til.
Efterfølgende vil jeg redegøre for, hvilke regler og krav mennesker ifølge Boltanski skal tilpasse sig
og konsekvenserne ved, at handlingerne bliver sat ind i en specifik situation. Dette gøres som et
udgangspunkt for en diskussion og vurdering af rimeligheden i Boltanskis kritik af Bourdieu.
Afsluttende vil jeg med baggrund i kritisk sociologisk teori skitsere en mulig kritik af den
pragmatiske sociologi som et muligt perspektiv. 

At forstå folks handlinger
Den pragmatiske sociologi er blevet formuleret op imod den kritiske sociologi repræsenteret i
Frankrig af Pierre Bourdieu. Boltanski gør op med den forestilling, at sociologen skal afsløre den
bagvedliggende virkelighed eller de objektive forhold, der hos Borudieu kommer til udtryk i
dominansforhold og udøvelsen af symbolsk vold (Blok:2013:529). Han pointerer, at problemet for
den kritiske sociologi hovedsageligt består i, at den ikke kan forstå de kritiske operationer,
aktørerne selv udfører (Boltanski & Thévenot:2011:49).
Hertil kunne man måske sige, at aktørers udfoldelse af kritik kunne anskues som en positionering i
det sociale rum eller som udøvelsen af magt, men i så fald har man ikke forstået handlingen, men
forklaret den.
Boltanskis opgør med den kritiske sociologi må derfor forstås som et metodisk opgør
(Held:2011:37). Den kritiske sociologi bygger på Max Webers ideal om værdifrihed i videnskaben.
Et ideal, som Boltanski påviser umuligheden af at følge (Boltanski:2011:84f); Den kritiske sociologi
har bl.a. som formål at afdække uligheder der, hvor de måtte forekomme, men uden at teorien
selv kan afdække, hvorfor der er tale om uretfærdighed – Den normative vurdering er hentet
udenfor teorien selv og stammer altså fra den selv samme common-sense-verden, der kritiseres
(Held:2011:37).
Boltanski kommer med en radikal kritik af den kritiske sociologi; Han mener, at aktørerne med den
kritiske teoris kyniske klarsyn kan ”se stort på retfærdigheden for i stedet at stræbe efter magten”,
som han formulerer det (Boltanski:2011:80-81). Netop denne kritik vender jeg tilbage til i det
perspektiverende afsnit.
Boltanski sætter således en række kritikpunkter op overfor den kritiske sociologi, og jeg vil
løbende gennem opgaven forholde mig til rimeligheden af de kritikpunkter, Boltanski har fremsat
overfor hovedsageligt Bourdieu.
Først vil jeg dog kort skitsere konturerne af det, Bourdieu kalder symbolsk vold, der er hovedmålet
for Boltanskis kritik, da denne vold i vid udtrækning udøves uden at aktørerne er bevidste om det.

Bourdieu og symbolsk vold
I det følgende vil jeg kort gennemgå begreberne ’kapital’, ’habitus’ og ’det sociale rum’, der alle er
grundlæggende i udøvelsen af symbolske vold.
Som hos Marx definerer Bourdieu kapital som akkumuleret arbejde (Bourdieu:1986:241). Dette er
en vigtig grundtanke også hos Bourdieu, der udvider begrebet til også at dække kulturel kapital;
mængden af tid og kræfter brugt på studier og andre kulturelle aktiviteter, Og social kapital;
akkumulerede forbindelser til andre (betydningsfulde) aktører - altså størrelsen og styrken af en
aktørs sociale netværk.
Ligesom den økonomiske kapital er den kulturelle- og sociale kapital en slags ressourcer, der er
tilgængelige for de enkelte aktører.
En aktørs kapitalbesiddelser vil være afspejlet i bestemte handlemåder og bestemte smagskategorier.
Disse handlings- og smagspræferencer afspejler en aktørs kulturelle og økonomiske
dispositioner, og det er netop disse, Bourdieu beskriver med begrebet Habitus
Det er disse statistiske dispositioner, Bourdieu bruger til at skabe det, han kalder det sociale rum.
Det sociale rum består af to akser; En
vertikal, der beskriver den samlede
mængde af kapital, aktørerne kan være i
besiddelse af og en horisontal, der
beskriver kulturel og økonomisk kapital.
Den gyldige eller legitime
kapitalsammensætning kan siges at være
en slags anerkendelse på det givne felt,
eller en symbolsk kapital.
Symbolsk magt er den magt, der udøves
på baggrund af symbolsk kapital
(Bourdieu:1994:67). En stor samlet
kapitalmængde kan omsættes til
symbolsk magt, og man kan derfor også
forstå det sociale rum som et magt-hierarki med de mest magtfulde øverst og mindre magtfulde
nederst. 

Når den symbolske magt udøves som symbolsk vold er det i kraft af, at den symbolske magt
opfattes som legitim og nærmest selvindlysende (Ibid.:64f). Den symbolske vold virker så at sige
bag om ryggen på aktørerne, der ubevidst accepterer og reproducerer den gældende sociale
orden.
Det er netop dette ubevidste træk ved den symbolske vold, Boltanski kritiserer, når han hævder,
at almindelige mennesker besidder en dømmekraft og godt kan forholde sig kritisk til den sociale
verden (Held:2011:18). – Hvis verden forekommer selvindlysende, hvordan kan det så være, at der
forekommer så store mængder kritik i hverdagen?
Regler og krav – Kompetencer og regimer
I modsætning hertil fremsætter Boltanski og Thévenot en række krav og regler, som mennesker
har evnen til at tilpasse sig, i henhold til at udøve kritik i en bestemt situation.
Den sociale verden kan ikke reduceres til en positionering i det sociale rum, som Bourdieus teori
fremlægger det. Der er derimod seks forskellige retfærdiggørelsesregimer5
indenfor hvilke, der
gælder forskellige regler (Boltanski & Thévenot:2011:45).
Aktørerne besidder et sæt af kompetencer, som de gør brug af i forskellige situationer, hvor der er
spørgsmål om retfærdighed på spil. Kompetencerne må forstås som noget alment, og altså som
noget alle mennesker besidder. Boltanski og Thévenot forklarer det således: ”For at blive enige
om, hvad der er de relevante og irrelevante elementer, må de have en fælles evne til at se, hvad
der passer ind i situationen og i henhold til hvad” (Ibid.:45). Kompetencerne er lige netop denne
fælles evne, aktørerne besidder.
Til hvert retfærdiggørelsesregime knytter der sig et retfærdiggørelsesprincip eller
ækvivalensprincip, ud fra hvilket situationen bedømmes. Det er nu, jf. det indledende citat,
aktørernes opgave at gøre deres kritik eller retfærdiggørelser acceptable for andre mennesker.
Men hvordan gøres dette så i praksis?
Boltanski og Thévenot indfører her begrebet ’test’. Når man kritiserer, må man bygge sine
argumenter på nogle krav, der skal opfyldes. Disse krav gælder både for de menneskelige aktører
og de ikke-menneskelige6 objekter i situationen, og man kan sige, at man opstiller en slags test af,
hvorvidt disse krav opfyldes (Ibid.:47). I en sådan test er ækvivalensprincippet af afgørende betydning. 
Testens formål er så at sige at finde et retfærdiggørelsesprincip, der kan accepteres af
de implicerede parter. Aktørerne bruger deres kompetencer til at argumentere og referere til
alment gældende principper for retfærdighed.
Da der ikke findes ét men flere forskellige retfærdighedsregimer, skal ’testen’ også tjene til at
afklare hvilket retfærdighedsprincip, der må veje tungest i den givne situation (Ibid.:45ff).
Brudene med Bourdieu
Begrebet om kompetencer adskiller sig markant fra Bourdieus begreb om habitus, idet Boltanski
hævder, at kompetencerne består af almene koordineringsprincipper, der besiddes af alle og altså
ikke er knyttet til bestemte sociale grupper eller klasser (Held:2011:23, Boltanski &
Thévenot:2011:51).
Princippet for social handling er hermed ikke knyttet til de sociale grupper, men til de enkelte
situationer.
Bourdieus tendens til først at se på socialt tilhørsforhold og dernæst på situationen har en
indbygget determinisme (Held:2011:38). Jeg mener derfor ikke det er urimeligt, at fremhæve
situationen, frem for et teoretisk konstrueret klasse- eller gruppe-tilhørsforhold, sådan som
Bourdieu gør det.
Boltanski undgår samtidig den nærliggende fare ved et uendeligt antal situationer ved at opstille
seks retfærdiggørelsesregimer, indenfor hvilke kritikken kan udfolde sig.
Boltanski tager den metodiske konsekvens af at tage aktørerne seriøst, idet han afstår fra at
fortolke på de fremførte udsagn, men lader aktørernes argumenter og tilgange tælle, som de er.
Som Boltanski dramatisk formulerer det, er ”det vor intelligens vi ofrer” (Boltanski:2011:97),
hvormed han mener, at han afstår fra at bruge sin fortolkningsevne og modsat Bourdieu ikke vil
komme med sit bud på en virkelighed.
Boltanski har med retfærdiggørelsesregimerne fundet en middelvej mellem universalisme, hvor
den sociale verden reduceres til ét forhold som hos Bourdieu, og ubegrænset pluralisme ved at
hævde, at der er seks regimer og ikke uendeligt mange.
Samtidig tager han udgangspunkt i situationen frem for sociale tilhørsforhold, hvilket mindsker
sandsynligheden for determinisme. Jeg vil altså overordnet vurdere, at de gennemgåede 
kritikpunkter med rimelighed kan accepteres, uden at vi behøver at afskrive Bourdieus udgave af
sociologien.
Omend det kan virke rimeligt at tage udgangspunkt i den konkrete situation, vil jeg alligevel i
første omgang stille mig kritisk overfor denne tilgang.
Det kritiske øjeblik
Bourdieu pointerer, at man skal passe på med at tro, at den sociale praksis afspejler, hvad der
foregår inde i hovedet på folk. For Bourdieu kan praksis fortolkes, og netop derfor kan den ses som
symbolsk (Järvinen:2013:368ff).
De kritiske øjeblikke, som Boltanski kalder de situationer, der indeholder konflikter, vil i min optik
også indeholde et vist element af vanetænkning(Boltanski & Thévenot:2011:41). 
Jeg vil illustreredette ved et kort eksempel;
Det sker ganske ofte for mig og ganske givet også for en del andre, at vi befinder os i et såkaldt
’kritisk øjeblik’, hvor det der foregår ikke forekommer retfærdigt; Nogen springer over i køen, eller
nogen snyder dig måske, når du skal have repareret din cykel eller din bil.
I situationen reagerer jeg sjældent på den uretfærdighed, jeg måske fornemmer. Jeg ved måske
ikke lige, hvad jeg skal sige, eller hvordan jeg skal håndtere situationen, eller også gennemskuer
jeg simpelthen ikke i første omgang, at der er tale om en uretfærdighed.
Min pointe er med andre ord, at jeg først retrospektivt opdager, eller analyserer mig frem til, at
der var tale om en uretfærdighed. Det er derfor kun uretfærdigheder, der for individet virker
voldsomme nok eller kan generaliseres op på et alment niveau, der bliver genstand for kritik. En
pointe Boltanski har klarlagt i sin artikel ’Fordømmelsen’, hvor det udredes, at en person, der
søger opbakning hos offentligheden, må kunne argumentere for, at det også angår andre
mennesker og helst være et alment problem (Held:2011:14).
I situationer, hvor en uretfærdighed først retrospektivt ”afsløres” af aktøren (eller påpeges af
andre), finder jeg Bourdieus beskrivelse af symbolsk magt eller symbolsk vold mere rammende
end Boltanskis retfærdiggørelsesmodel.
For at udtrykke det lidt polemisk, så skriver Boltanski og Thévenot følgende: ”Vi undervurderer
naturligvis ikke den betydelige rolle, som domination, styrke, interesser og endda falske
forestillinger, selvbedrag og selvforstillelse spiller i det sociale liv” (Boltanski & Thévenot:2011:49).
Jeg har forsøgt at argumentere for, at de lige netop undervurderer de nævnte forhold. Min kritik
er altså, at den pragmatiske sociologi har et for ensidigt fokus på det sociale livs (hypotetiske)
muligheder for kritik og ser helt bort fra dominans- og magtforhold.
Denne kritik skal ikke forstås som en forkastelse af den pragmatiske sociologi, snarere tværtimod.
Hvor Bourdieu og den kritiske sociologi har et for ensidigt fokus på de ovenfor nævnte forhold,
kommer den pragmatiske sociologi med et friskt indspark.
De to retninger beskæftiger sig grundlæggende med forskellige områder af kritik, og i min optik
komplementerer de to retninger hinanden. I det følgende vil jeg uddybe dette synspunkt.
En kritisk sociologi og en kritikkens sociologi
Boltanski pointerer i sin artikel ’kritisk sociologi og kritikkens sociologi’, hvordan almindelige
mennesker bruger begreber fra sociologien og særligt den kritiske sociologi i deres egen kritik
(Boltanski:2011:70f). Begreberne bliver brugt i en betydning og på en måde, der ikke var kendt før
den moderne samfundsvidenskabs definition af dem9
(Ibid.:80). Man fristes til at spørge, om den
kritik vi oplever i dag, overhovedet ville være mulig uden den kritiske sociologis begrebsarbejde?
Jeg mener, det er rimeligt at antage, at mængden og præcisionen af kritikken ikke ville være den
samme. I den forstand bidrager den kritiske sociologi til det analyseområde, ’kritikkens sociologi’
beskæftiger sig med.
Den kritiske sociologi kan på sin side ikke forstå, hvordan kritikken bliver brugt aktivt af aktørerne,
hvorfor der er brug for en ’kritikkens sociologi’ til at tage over, der hvor den kritiske sociologi må
give slip.

Boltanskis kritik af Bourdieu
Jeg vil nu vende tilbage til Boltanskis idé om, at aktører med Bourdieus (og andres) teori i ryggen,
kan retfærdiggøre ellers uretfærdige handlinger. Altså en slags radikal realisme. Denne kritik bliver
fremført i forlængelse af en kritik af den kritiske teoris indbyggede normløshed, der tvinger den
kritiske sociolog til at hente den normative baggrund for uretfærdigheder ind udefra.
Her er der en slående lighed med Anthony Giddens idé om den dobbelte hermeneutik.

I det følgende vil jeg diskutere denne kritik og forsøge at komme med et nyt perspektiv, der peger
ud over denne opgaves rammer.
Bourdieu er ikke blind for, at den analyseramme han har stillet op, er en analytisk model, der selv
er med til at reproducere den sociale orden (Järvinen:2013:369). Han er med andre ord ganske
klar over, at hans teorier indgår i en ’dobbelt strukturering’, som han kalder det
(Borudieu:1994:62).
Ydermere bygger Boltanskis egen model for retfærdiggørelse på den grundantagelse, at alle
mennesker er kompetente til at vurdere, hvornår en given situation er retfærdig eller ej. I dette
perspektiv virker det ikke som en pålidelig beskyldning, at de enkelte aktører med baggrund i den
kritiske sociologi skulle ”se stort på retfærdigheden for i stedet at stræbe efter magten”
(Boltanski:2011:80-81). Beskyldning lader nærmest til at være i konflikt med Boltanskis egen tiltro
til aktørerne.
At blåstemple uretfærdighed – Et muligt perspektiv?
Man kan, i min optik, vende Boltanskis kritik mod hans egen teoretiske model, der tillægger
aktørerne en slags moralsk substans, forstået på den måde, at de moralske konventioner hos
Boltanski er noget alment blandt aktørerne. Det er altså ikke målet at bryde med common-sense
forståelser af forskellige sociale fænomener (Held:2011:38).
Jeg vil i det følgende forsøge at åbne op for en kritik af den pragmatiske sociologi, der først og
fremmest bygger på Bourdieus forståelse af common-sense. I forlængelse af dette og med
inspiration fra Axel Honneths kritik af Habermas, vil jeg stille spørgsmålet om hvorvidt den
pragmatiske sociologi rummer risikoen for at blåstemple forskellige common-sense forestillinger.
Bourdieu har sagt, at; ”Den substantialistiske måde at tænke på er den sunde fornufts [sens
commun] – og racismens – måde at tænke på” (Bourdieu:1997:19). Det er nok sat lidt på spidsen,
men meningen er ikke til at tage fejl af - følger man blot, hvad der er almindeligt accepteret, så
kommer man til at følge visse forkerte antagelser. Historien byder på rigeligt med eksempler, og
Bourdieu fremhæver selv racismen som ét af dem; et andet kunne være kvindens position på
arbejdsmarkedet eller spørgsmålet om, hvem der tager barsel.
Anders Blok skriver, at Boltanskis og Thévenots teori, efter deres egen opfattelse, adskiller sig fra
Habermas’ teori om livsverden og kommunikativ handlen, idet de opererer med flere 
retfærdiggørelsesregimer (Blok:2013:536). Pointen er, at man inden for de enkelte regimer, kan
kritisere de andre regimer.
Jeg vil alligevel pointere, at kritik for at være gyldig, skal kunne gøres acceptabel overfor andre
mennesker (jf. det indledende citat). I den henseende må man spørge til, hvilke andre mennesker
det så er? Især hvis det er offentlig kritik, der udøves via dagblade og andre medier, bliver
spørgsmålet ekstra relevant.
Dette spørgsmål, og Boltanskis metodiske afstandstagen fra at fortolke og vurdere aktørernes
kritik (Boltanski:2011:98), giver et perspektiv for kritik af selve retfærdiggørelsesmodellen:
Axel Honnet har i henhold til Habermas teorikompleks, skrevet følgende: ”Min antagelse er, at den
habermasianske samfundsteori er således beskaffen, at den systematisk må ignorere alle de
eksisterende former for samfundskritik, som ikke bliver anderkendt af den politiske-hegemoniale
offentlighed” (Honneth:2003:53).
Jeg vil stille spørgsmålet om, hvorvidt Boltanskis model ligeledes rummer risikoen for at ignorere
de former for kritik (og her er der ikke kun tale om samfundskritik), der ikke er anerkendt af de
fleste? - Altså at den kritik, der ikke er udtryk for en common-sense forståelse, eller ønsker at
bryde med denne, ikke bliver accepteret som gyldig af flertallet.
Jeg vil ikke her gå ind i en diskussion af, om man med rimelighed kan beskylde Boltanskis
retfærdiggørelsesmodel for utilsigtet at blåstemple forskellige commonsense forestillinger. Jeg vil
blot påpege muligheden som et perspektiv for videre diskussion.

Konklusion
Jeg har i denne opgave udpeget nogle af de perspektiver, som Boltanskis pragmatiske sociologi
fremlægger, herunder muligheden for at forstå aktørernes udfoldelse af kritik. Dette står i
modsætning til den kritiske sociologi, der med et entydigt fokus på dominansforhold ikke kan
forklare aktørernes egne kritiske udfoldelser.
Aktører besidder en række kompetencer, der adskiller sig fra Bourdieus begreb om habitus, idet
de besiddes af alle. Kompetencerne kan bruges aktivt i situationer, hvor kritik opstår, og hvor der
er behov for at teste en given orden. Boltanski og Thévenot har beskrevet seks
retfærdiggørelsesregimer, hvortil der er knyttet hver deres ækvivalensprincip.
Jeg vurderer overordnet, at vi med den pragmatiske sociologi har fået et værktøj til at forstå 
aktørers kritiske virke og, at den pragmatiske sociologi er et frisk pust, der har gjort op med den
kritiske sociologi på mange væsentlige punkter. I forlængelse heraf har jeg argumenteret for, at
den kritiske sociologi og kritikkens sociologi komplementerer hinanden.
Selvom jeg har vurderet den pragmatiske vending positivt, har jeg alligevel forsøgt at stille mig
kritisk overfor denne, og i forlængelse af den kritiske sociologi selv stillet det kritiske spørgsmål;
hvorvidt den pragmatiske sociologi rummer risikoen for at blåstemple uretfærdigheder.

Litteratur:
Bauman, Zygmunt 2000: Flydende modernitet. København: Hans Reitzels Forlag: 72-119, 280-282.
Blok, Anders 2013: ”Fransk pragmatisk sociologi”. I H. Andersen & L.B. Kaspersen: Klassisk og
moderne samfundsteori. 5. udgave. København: Hans Reitzels Forlag: s. 529-550
Boltanski, Luc 2011: ”Kritisk sociologi og kritikkens sociologi” i Luc Boltanski: Pragmatisk Sociologi.
København: Hans Reitzels Forlag, s. 68-98.
Boltanski & Thévenot 2011: Boltanski, Luc & og Thévenot, Laurent. ”Den kritiske evnes sociologi” i
Luc Boltanski: Pragmatisk Sociologi. København: Hans Reitzels Forlag, s. 41-67.
Bourdieu, Pierre 1997: Af praktiske grunde. Omkring teorien om menneskelig handlen. København:
Hans Reitzels Forlag: 15-31.
Bourdieu, Pierre 1986:”The Forms of Capital”, i Richardson, John G. (ed.): Handbook of Theory and
Research for the Sociology of Education. New York: Greenwood Press: 241-258.
Bourdieu, Pierre 1994: “Socialt rum og symbolsk magt”, i Bourdieu, Pierre: Centrale tekster inden
for sociologi og kulturteori. København: Akademisk Forlag: 52-69.
Giddens, Anthony 1996: Modernitetens konsekvenser. København: Hans Reitzels Forlag, s. 9-52,
56, 65 & 129-52.
Haste, Gorm 2013: ”Postindustrialisme, kulturkritik og netværkssamfund”. I H. Andersen & L.B.
Kaspersen: Klassisk og moderne samfundsteori. 5. udgave. København: Hans Reitzels Forlag: s.
603-626
Held, Lars 2011: ”Introduktion” i Luc Boltanski: Pragmatisk Sociologi. København: Hans Reitzels
Forlag, s. 7-40.
Jacobsen, Michael Hviid 2013: ”Zygmunt Bauman”. I H. Andersen & L.B. Kaspersen: Klassisk og
moderne samfundsteori. 5. udgave. København: Hans Reitzels Forlag: s. 469-488
Järvinen, Margaretha 2013: ”Pierre Bourdieu” I H. Andersen & L.B. Kaspersen: Klassisk og moderne
samfundsteori. 5. udgave. København: Hans Reitzels Forlag: s. 365-385.
Side 21 of 21
Poder, Poul 2013: ”En moderne og postmoderne nutid”. I H. Andersen & L.B. Kaspersen: Klassisk
og moderne samfundsteori. 5. udgave. København: Hans Reitzels Forlag: s. 627-646
Sennett, Richard 1999: Det fleksible menneske. Hovedland, s. 7-67.
Artikler:
Andersen, Lasse Skou 2014: ”Et spørgsmål om moral” Information D. 24 Maj: 2.
Kan også findes på: http://www.information.dk/498470
Redegør for udvalgte teorier om magt og dens former og forankring. Illustrer med eksempler, hvordan forskellige magtteknikker kendetegner det moderne samfund og diskuter styrker og svagheder ved de enkelte teorier.For at besvare dette spørgsmål vil jeg fokusere på Max Webers og Michel Foucaults teorier om magt. Weber og Foucault er valgt, fordi de repræsenterer to vidt forskellige, men begge originale og betydningsfulde positioner indenfor magtdebatten.Opgaven starter med en redegørelse for Webers forståelse af magt og herredømme med fokus på den bureaukratiske herredømmeform. Den bureaukratiske herredømmeform vil dernæst blive eksemplificeret med Zygmunt Baumans tanker fra ”Modernitet og Holocaust” (Bauman 1991). Anden redegørelse omhandler Foucaults magtbegreb, hvor fokus er på gouvernmentality-begrebet. Folkeskolen vil derefter blive brugt som et moderne eksempel på Foucaults gouvernmentality-begreb. Til sidst vil teoriernes styrker og svagheder blive diskuteret, hvilket munder ud i en konklusion.Weber om magt og herredømme”Magt betyder enhver sandsynlighed for, inden for en social relation, at sætte sin vilje igennem, også over for modstand, uanset hvad denne sandsynlighed beror på” (Weber 2003:236).Magt ifølge Weber er et fænomen, der finder sted inden for en social relation: A sætter sin vilje igennem over for B, hvilket forudsætter, at både A og B eksisterer og er i relation til hinanden . Eksisterede kun A ville der ikke være tale om en social relation, og A's handlinger ville da ikke være sociale i Webersk forstand, da kun handlinger relateret til andres adfærd kan betegnes som sociale (Weber 2003:192). A ville dermed ikke kunne udøve magt ifølge Weber. Webers magtdefinition indeholder desuden et handlende subjekt med intentioner. A har en vilje og dermed også en intention for sin handlen overfor B. At sætte viljen igennem i relationen er helt afgørende for, hvornår man kan tale om magt. Denne læsning af Weber indebærer, at selvom A eksempelvis benytter sig af fysisk vold imod B, vil der først være tale om magt, så snart A får sin vilje igennem. Tager B imod den fysiske vold uden at lade sig kue til at opfylde A's vilje, er der ikke tale om magt.På trods af det relationelle aspekt, at magtudøvelsen består i A's magt over B, kan Webers magtbegreb også læses mere substantielt, idet der i enhver magtrelation er tale om en overordnet og en underordnet part. Magten er knyttet forskellige karakteristika ved den overordnede part, og magt i Webersk forstand kan derfor godt besiddes. For eksempel ”giver ejendom i sig selv, hvis den ledsages af en tilsvarende livsførelse, også inden for uddifferentierede samfundssammenhænge, vidtgående social magt” (ibid 51). Jf. definitionen er der altså tale om sandsynligheden for at få sin vilje igennem, hvilket binder det relationelle og det substantielle sammen: Det at A besidder forskellige egenskaber er en substantiel ting ved A, og A har altså en vis sandsynlighed for at sætte sin vilje igennem i en tilfældig relation, men i det konkrete møde med B vil det endelige udfald af A's forsøg på at sætte sin vilje igennem være afhængig af B's egenskaber, og dermed relationen A-B .Et særtilfælde af magt er ifølge Weber herredømmet (ibid 47), som defineres således:”Ved herredømme skal forstås sandsynligheden for at møde lydighed over for en befaling 	med et bestemt indhold hos bestemte personer” (ibid 236).Herredømme omhandler B's accept af A's befaling og adskiller sig fra det generelle magttilfælde idet B uden videre er lydig overfor A. Hvorfor B er lydig overfor A's befaling kan bero på forskellige motiver hos B. Weber mener dog, at for at et herredømme kan bestå over en længere periode, må den adlydende part finde herredømmet legitimt (ibid 175); der må være indre grunde hos B, der muliggør en konstant lydighed. I det følgende vil fokus være på den af Webers tre idealtypiske legitime herredømmeformer , der bedst karateriser det moderne samfund: Det legale herredømme, og særligt dets reneste form, det bureaukratiske herredømme. I modsætning til i Webers andre herredømmetyper er adlydelsen i det bureaukratiske herredømme helt upersonlig. Reglen er det centrale, og selv personen, der udsteder reglen, er underlagt denne abstrakte og generelle vedtagelse:”Det der adlydes, er ikke en person i kraft af dennes egenret, men derimod den vedtagne 	regel” (Weber 2003:175).Grunden til at reglen bliver adlydt af mennesker i det bureaukratiske system skal findes i Webers målrationelle handlingstype: Den adlydende part finder reglen legitim enten fordi den er skabt gennem fælles aftale, eller også findes den legitim idet reglen er skabt af en myndighed, som den adlydende regner for legitim (Månson 2007:96) .Staten er en oplagt model for det bureaukratiske herredømme, men ifølge Weber ses denne herredømmeform også i private virksomheder og foreninger (ibid 176). Bureaukratisk herredømme kræver blot en forvaltningsstab, der kan håndhæve og efterleve de vedtagne regler. Denne opgave varetages af en administration af embedsmænd, for hvilke Weber har opstillet en række idealer, bl.a. at embedsmanden på rationel vis er forpligtet til at overholde vedtagne regler og befalinger oppefra, uden at lade sig påvirke af personlige interesser eller følelsmæssige hensyn (ibid 176). Med disse teoretiske begreber ridset op, vil jeg i det næste afsnit eksemplificere den Weberske magtopfattelse gennem inddragelse af Baumans teori om modernitet og Holocaust.Bauman, Holocaust og Webers bureaukratisk herredømmeformEn hovedpointe i Baumans værk ”Modernitet og Holocaust” (Bauman 1991) er, at jødeudryddelsen under 2. Verdenskrig ikke skal ses som et udslag af særlige, brutale eller psykopatiske træk ved nazisterne og det tyske folk, men derimod kun var mulig pga. særlige karakteristika i moderniteten, bl.a. den særlige bureaukratiske rationalitet og herredømmeform.Bauman beskriver hvordan løsningen på Hitlers målsætning om et jødefrit tysk territorium først efter rationelle cost-benefit overvejelser landede på fysisk udslettelse (Bauman 1991: 34-35). De tyskere, der var medvirkende til Holocaust, var i stand til at udføre disse voldsomme grusomheder  på grund af to særlige træk ved den bureaukratiske herredømmeform: embedsmandens forpligtigelse og den handlingsmediering, der uundgåeligt finder sted i et omfattende hierarkisk bureaukrati.Som beskrevet tidligere er Webers idealtypiske embedsmand forpligtet til på rationel vis at overholde de vedtagne regler og befalinger oppefra uden at lade sig påvirke af personlige interesser eller følelsmæssige hensyn. Alle antræk til moralske overvejelser må dermed vige for den disciplinerede og rationelle efterlevelse af regler og ordrer, der i sig selv bliver embedsmandens moralske dyd. Embedsmanden skal forholde sig fuldstændig nøgternt til enhver situation, idet konsekvenserne af embedsmandens efterlevelse af ordrer alene er lederens personlige ansvar (Bauman 1991:41).Dette leder over til begrebet handlingsmedieren, dvs. ”det forhold, at handlinger udføres på en persons vegne af en anden” (Bauman 1991:45). Handlingsmedieren er et udpræget træk ved den bureaukratiske herredømmeform, eftersom det netop er embedsmandens hverv at sørge for gennemførslen af de handlinger andre har besluttet. På den måde bliver embedsmanden en form for mellemmand, der står for den praktiske udførsel af en ordre, men ikke er i stand til at overskue handlingens konsekvens. Holocaust illustrerer dermed den bureaukratiske herredømmeforms enorme kraft, idet en beslutning truffet ovenfra via en hierarkisk opbygget forvaltningsstab af lydige, handlingsmedierende embedsmænd kan realiseres effektivt.Foucault om magt og gouvernmentalityStore dele af Foucaults forfatterskab omhandler på den ene eller anden måde magt, og det ligger uden for denne opgaves grænser at give en helt fyldestgørende redegørelse for hans magtforståelse. I stedet vil jeg fokusere på at udfolde de aspekter ved Foucaults magtbegreb, der kan knyttes til hans tanker om gouvernmentality.Foucault har aldrig søgt at udforme en egentlig magtteori, der beskriver hvad magten er, men benytter sig af termen til at betegne en bestemt type social relation (Kristensen 1987:164). Måske af samme grund er det lettere for Foucault at beskrive hvad magten er, ved at tage udgangspunkt i hvad den ikke er: Magt er ikke noget, som besiddes eller koncentreres hos individer eller institutioner – i stedet udøves den i relationer mellem to eller flere punkter. Disse punkter skal ikke forstås som værende binære, dvs. opdelte i en fuldstændigt beherskende part og en eller flere beherskede parter. Eftersom Foucault mener, at magt skaber muligheden for modmagt, er der intet centrum for magten – magten er en strøm i alle retninger (Foucault 1994: 99-101). Endvidere skal magt ikke primært ses som en repressiv kraft, noget der forhindrer, dæmmer op og straffer – magten er derimod i høj grad produktiv (Foucault 2003: 227). Det produktive aspekt vender jeg tilbage til om lidt. Udøvelsen af magt hos Foucault er stadig ”en måde, hvorpå visse mennesker mere eller mindre fuldkomment kan determinere andre menneskers opførsel og adfærd” (Foucault i Kristensen 1987:164). Der ligger altså stadig interesser bag al magtudøvelse, men magten kan ikke koges ned til udfaldet af et beherskende individs handling, hvilket får Foucault til at hævde at magtforholdende er ”på en gang intentionelle og ikke-subjektive” (Foucault 1994:100).Hos Foucault er et særligt karakteristika ved det moderne samfund, at mennesket på samme tid er subjekt og objekt for viden (Lindgren 2007:335). Dette resulterer i, at videnskabens nye indsigter vendes mod mennesket selv i form af bl.a. diskurser, bio-magt og straffe, som i det følgende vil blive behandlet kortfattet. I kraft af de religiøse forestillingers svækkede indflydelse i moderne samfund finder der en konstant problematisering sted, hvorigennem de faste vidensforestillinger sprænges, og alt nedbrydes i små bestanddele og omklassificeres (Lindgren 2007:340). En diskurs betegner da det sæt af udsagn og praktikker, der indenfor et givent kulturelt og historisk felt er anvendte og anerkendte – det der så at sige erstatter det dogmatisk religiøse tankesæt på feltet. Igennem viden fra biologien og psykiatrien italesættes f.eks. en diskurs om den menneskelige seksualitet, der udskiller moralske og sandhedsmæssige opfattelser omkring forskellige aspekter af det det seksuelle livs aspekter (Foucault 2003:107).Bio-magt er en betegnelse for den normalisering af menneskers kropslige og sundhedsmæssige tilstande og ageren. Bio-magten er tæt knyttet til diskursen, idet den udskiller det normale fra det patologiske rent sprogligt, og søger at helbrede det patologiske gennem en normalisering (Kristensen 1987:154). Bio-magten og det diskursive har umiddelbart ikke forbindelse til loven, men tanken om at helbrede det patologiske gennem normalisering begynder ligeledes at få sin indvirkning indenfor det retslige system, hvilket udmønter sig i en ny opfattelse af straffens funktion:”Straffen skal nemlig ikke længere hævne den kriminelle gerning (...) den skal afrette og 	forbedre det kriminelle individ, hans affekter, instinkter tilbøjeligheder, hans personlighed og opførsel. Straffen skal resocialisere og normalisere et patologisk individ ”	(Kristensen 1987:157-158).Diskursiv magt, bio-magt og den nye form for afstraffelse kan under et ses som en ændret mentalitet overfor befolkningen - en gouvernmentality. Foucault anvender først sent i forfatterskabet begrebet gouvernmentality, men som jeg læser ham, bygger begrebet i høj grad videre på hans tidligere teorier. Jeg vil gå så langt som til at hævde, at gouvernmentaliteten kan ses som en kulmination på alle de disciplineringstendenser og magtteknikker skiftende regeringer har påført skiftende populationer gennem de sidste 500 år. Med sit gouvernmentality-begreb angriber Foucault den gængse skelnen mellem stat og civilsamfund eller det mellem det offentlige og det private (Lindgren 2007: 339). Det særlige ved begrebet er netop, at det beskriver en ændret måde for regenter og politikere  at anskue og forholde sig til populationen på, der overskrider disse diktonomier:”Gouvernment henviste ikke kun til politiske strukturer eller forvaltninger af staten (...) men 	også måder at agere og handle, der var udset til at indvirke på andre folks mulige handlen 	og adfærd. Gouverner i denne betydning er at strukturere et muligt felt for andres handlen” 	(Foucault i Kristensen 1987:165).Men hvorfor og hvordan har gouvernmentaliteten udviklet sig som den har? Foucaults svar tager udgangspunkt i det 17. og 18 århundredes politiske strømninger, hvor den politiske magt begynder at orientere sig imod sine undersåtter som en population, hvis sundhed og arbejdsdisciplin både var vigtig for staten, men også mulig at påvirke gennem indgreb (Kristensen 1987:160).Foucault beskriver, hvordan staten overtager den såkaldte pastoralmagt, som kirken tidligere har udøvet, men ændrer på frelseopfattelsen: I stedet for at fokusere på frelse i et liv efter døden, bliver statens frelsefokus jordlig og møntet på sundhed og beskyttelse, men også disciplin, effektivitet og føjelighed i dette liv. Statens overtagelse af pastoralmagten betegner Foucault som både individuel og altomfattende. På den ene side omfatter magten alle dele af det menneskelige liv; på den anden side udøver den også magt gennem individet, ved at få det til at styre sig selv (Foucault 1982:214).Denne selvdisciplin illustreres bedst ved at inddrage Foucaults teorier om panoptikon. Panoptikon er et arkitektonisk design for et fængsel udformet af den engelske filosof Jeremy Bentham. Det består af små adskilte celler, der danner en ring om et centralt tårn. Fra tårnet er det muligt visuelt at overvåge alle celler, men personerne i cellerne kan er på intet tidspunkt klar over, hvorvidt de bliver overvåget (Foucault 2003:217). Dette overflødiggør den faktiske overvågning, idet den indsatte ifølge Foucault begynder at agere både som den overvågede og den overvågende:”Han indskriver i sig selv den magtrelation, hvori han selv spiller begge roller. Han bliver oprindelsen til sin egen underkastelse” (Foucault 2003:220). Dette er klart eksempel på, hvorfor magten ikke skal forstås som ensidig, eller besiddet, men som noget, der strømmer overalt i relationen. Det er netop fordi den overvågede begynder at overvåge sig selv, at disciplineringen er så effektfuld. At magten ikke primært er repressiv, men produktiv, kommer ligeledes til udtryk i den selvkontrollerende disciplinering knyttet til panoptikon: Udformningen af panoptikon og de overvågedes selvovervågning betyder et stort spring frem for de overvågedes effektivitet i arbejdet og konformitet. Overvågningen kan med Foucaults egne ord ”på en gang både øge lydigheden og nytten af alle systemets elementer” (Foucault 2003:235)I næste afsnit vil jeg benytte Folkeskolen som eksempel på en disciplinering præget af gouvernmentality i Foucaulsk forstand.En Folkeskole præget af gouvernmentalityDen Danske Folkeskole varetager en hel mængde opgaver, der intet har med faglig indlæring at gøre. Jeg mener derfor, at der er i stedet tale om normpåvirkning fra offentlig side, der overordnet set kan siges at have det mål, at skabe en produktiv, disciplineret og sund befolkning. Det er for eksempel ikke forbudt at være overvægtig, ryge cigaretter, have planer om ikke at tage en ungdomsuddannelse eller have ubeskyttet sex med skiftende partnere, og det har umiddelbart heller ingen forbindelse til Folkeskolens faglige aspekter. Men i Folkeskolen bliver disse aktiviteter og indstillinger til tilværelsen italesat som patologiske, som noget forkert, noget, der skal kureres. Det stopper imidlertid ikke ved den blotte normative opsang fra lærere, pjecer eller lignende, for de fleste folkeskoler har rent faktisk konkrete tiltag, der har til formål at internalisere de rigtige værdier og den rigtige livsstil hos eleverne, eller i gouvernmentality-termer, at strukturere et muligt felt for andres handlen. I det følgende vil jeg give eksempler på sådanne tiltag:Gennem årlige besøg hos sundhedsplejersken noteres elevens højde, vægt, syn og andre fysiske kendetegn, ligesom der bliver spurgt ind til eventuelle fysiologisk afvigende træk og indgået aftaler om, hvorledes disse skal udbedres af eleven selv – altså en form for selvovervågning - hvis da ikke de patologiske træk er så markante, at andre offentlige instanser må inddrages. Gennem omfattende studievejledning bliver den enkelte tvunget til at tage stilling til sit uddannelsesforløb efter Folkeskolen, hvor lediggang ikke er en gyldig mulighed. Gennem oplysningskampagner om sex og rusmidler uddeles foruden pjecer og anden information gratis kondomer, ligesom rygestop kan gå fra at være et personligt emne til at være et emne for hele klassen, årgangen eller skolen, som led i en stor konkurrence med kontante præmier til at belønne de mest disciplinerede, sunde og konforme elever.Diskussion af stærke og svage siderWeber og Foucault kan siges at tilhøre to forskellige strømninger inden for magttænkningen (Scott 2001: 2-12), der hver har sine styrker og svagheder.Webers magtbegreb er godt til at forklare magt i relativt simple relationer. Jeg vil mene, at mange magtsituationer vitterligt er præget af en overordnet part, der udøver magt overfor en underordnet part, og det derfor er rimeligt at kunne anskue magt som noget, der til en vis grad besiddes, er assymetrisk og kan ledes tilbage til et subjekt. Det er muligt at kompleksiteten i mange situationer er højere end som så, men teori er nu engang en forsimplet udgave af virkeligheden, og i forhold til især én-til-en relationer er Webers magtanalyse både konsistent, intuitiv og anvendelig. Omvendt virker Weber blind for gennemgribende påvirkninger, der finder sted på samfundsniveau. Hans herredømmetyper forklarer noget om, hvordan en konstant lydighed overfor en autoritet er mulig, men er mangelfulde, når det kommer til ændringer i personers normer og opfattelser af omverdenen og sig selv. Webers hermeneutiske indstilling og iver efter at reducere menneskelig handlen til noget, der mere eller mindre rationelt styres af motiver (Månson 2007:94), gør hans teorier ude af stand til at opfatte og beskrive de magtformer, der arbejder bag om ryggen på folk. Hvad nu hvis aktørers begrundelser ligger skjult for både dem selv og en Verstehen-metode? Desuden er hans magtbegreb for snævert til at kunne opfatte de ændringer, magten kan forårsage hos dem, den påvirker. En aktør kan sætte sin vilje igennem overfor en anden aktør, men Webers magt- og herredømmebegreb åbner ikke for muligheden for, at magten kan ændre aktørernes viljer. En Webersk magtanalyse kan derfor let side fast i en aktør-tænkning, hvor de udefra givne intentioner er fastlåste. Styrken ved Foucault er netop, at han påpeger de magtformer, der finder sted uden for Webers synsfelt. Magt gennem diskurser, historiske påvirkninger af individer og ændringer i befolkningers normative indstillinger til hvad, der er normalt og hvad der er patologisk, er ikke noget, der kan reduceres til et enkelt subjekts magtudøvelse. Her er en analyse med udgangspunkt i gouvernmental styring mere velegnet, hvilket eksemplet med Folkeskolen forhåbentligt har påpeget. Foucaults begreb om genalogi og hans fokus på at kombinere en indre tolkning på individniveau med en ydre historisk analyse virker desuden overbevisende, f.eks. i forbindelse med panoptikon, hvor individers stigende selvdisciplinering har rod i historiske idéer og tiltag. En af Foucaults umiddelbare svagheder er knyttet til hans forestillinger om modstand, om at magt skaber modmagt. Hvori består f.eks. de indsattes mulighed for at udøve modmagt i panoptikon? De kan lade være med at udøve selvdisciplin, men dette virker ikke til at være en reel mulighed i Foucaults beskrivelse af panoptikon, hvor det synes nærmest uundgåeligt at undslippe overvågningens effekter (Foucault 2003:218). Foucault skriver at ”Power is exercised only over free subjects, and only insofar as they are free" (Foucault 1982:221), men hvis den indsatte reelt ikke har mulighed for at udøve modstand eller undslippe magten, er der så reelt tale om magt?Selvom teorien sine steder kan synes problematisk, burde det stå klart, at Foucaults magtforståelse er et væsentligt kritisk bidrag til samfundsvidenskaben, da den på en overbevisende måde rykker til anerkendte forstillinger, om bl.a. at magten er af substantiel og repressiv karakter. Foucaults kobling mellem viden og magt er også, om ikke epokegørende, så i hvert fald interessant, idet den angriber oplysningstidens ideal om vidensakkumulering som bolværk mod undertrykkende og fastlåsende magtudøvelse: ””Oplysningen”, som har opdaget frihederne, har også opfundet disciplinen” (Foucault 2003:240).KonklusionWeber og Foucault repræsenterer to vidt forskellige syn på magt. Og det er sådan set en styrke i sig selv for samfundsvidenskaben. Virkeligheden er enormt kompleks, og det er derfor nødvendigt at have flere måder at angribe en magtanalyse på, da f.eks. simple relationer bedst afdækkes af Webers teori, mens f.eks. magtformer som selvdisciplinering og diskursiv magt mere ligger til en Foucault-tilgang. Valgfrit spørgsmål 1:Udvælg mindst to teorier, der behandler social differentiering, begrund dit valg, og diskuter de udvalgte teoriers stærke og svage sider.Til denne opgave har jeg valgt at behandle social differentiering ud fra Pierre Bourdieus teori om uddannelsessystemet og Zygmunt Baumans teori om konsumptionssamfundet.Bourdieu er en central skikkelse indenfor teorier om social differentiering. Han ser samfundet som et rum af sociale positioner betinget af besiddelsen af økonomisk og kulturel kapital, hvor de dominerende er dem, der har et stort samlet kapitalvolumen, og de dominerede dem, med begrænset samlet kapital (Järvinen 2007:352). Uddannelsessystemet spiller heri en afgørende rolle som differentieringsmekanisme, da det samtidig med at være nøglen til samfundets dominerende positioner, er et system, der reproducerer samfundets sociale ulighed .Baumans teori om konsumptionssamfundet beskæftiger sig ikke direkte med hvorfor den sociale differentiering finder sted, men i stedet hvorledes den manifesterer sig på en ny måde i den flydende modernitet. Det centrale er dermed ikke økonomiens eller institutionernes reproduktion af den sociale orden, men følgerne af ulighederne i det Bauman kalder konsumptionssamfundet. Bauman er altså valgt, fordi hans tilgang til spørgsmålet om social differentiering fokuserer på nogle af de aspekter, Bourdieus uddannelsesteori umiddelbart ikke indeholder. Opgaven starter med en redegørelse for Bourdieus teori om uddannelsessystemet med fokus på dets reproduktion af eksisterende sociale skel. Dernæst følger en redegørelse for Baumans teori om konsumptionssamfundet med fokus på en ny form for fattigdom. Til slut vil de to teoriers stærke og svage sider bliver diskuteret, hvilket munder ud i en konklusion.Bourdieu og uddannelsessystemetBourdieu har gennem flere værker analyseret 1960'ernes franske uddannelsessystem ud fra forskellige vinkler. På baggrund af omfattende statistisk materiale analyser han i Les Héritiers fra 1964 hvor stor betydning empiriske socioøkonomiske sociale vilkår har for sandsynligheden for at opnå succes i uddannelsessystemet (Bourdieu & Passeron 1977:15-16). I La Reproduction fra 1970 er fokus på den forskelsbehandling uddannelsessystemet udsætter børn og unge fra forskellige sociale lag for (ibid 17). Værkerne udgør tilsammen analysen af et uddannelsessystem, der fungerer som reproducerende filtreringsmekanisme hvor mængden af nedarvet kulturel kapital afgør mulighederne for succes. Kulturel kapital indbefatter bl.a.  uddannelse og viden, færdigheder udi sprogbeherskelse og afkodning af den herskende kulturs koder og besiddelsen af objektiverede kulturgenstande som f.eks. bøger (Järvinen 2007:352). Bourdieu forklarer filtreringsmekanismen således: ”Uddannelsessystemet opfører sig på samme måde som Maxwells dæmon. Det opretholder 	den allerede eksisterende orden, dvs. afstanden mellem elever der er udstyret med 	forskellige mængder af kulturel kapital” (Bourdieu 1997:39).Børn fra familier med lav kulturel kapital er altså disponeret for at blive tildelt lavere karakterer og dermed opnå lavere uddannelsesniveau end børn fra familier med høj kulturel kapital. Selvom Bourdieus begreb om kulturel kapital spænder vidt, kan det i forbindelse med uddannelsessystemet være hensigtsmæssigt at fokusere på et af begrebets delelementer, nemlig sproglige kompetencer. Idet undervisningssystemet er bygget op omkring ord, bliver sproglig beherskelse essentielt for graden af succes:”En bedømmelse af graden af familiaritet med det normsystem, som udtrykkes igennem 	undervisningen, kan i grove træk reduceres til at være et spørgsmål om graden af acceptabel 	sproglig adfærd i forhold til de rettelseskriterier og disciplinære foranstaltninger, som er 	gældende i en bestemt gren eller på et bestemt niveau i uddannelsessystemet (Bourdieu & 	Passeron 1977:19)”.Bourdieus pointe er, at intelligens og hårdt arbejde fejlagtigt fremstilles som afgørende for succes i uddannelsessystemet. Paradokset og det reproducerende aspekt ligger i den påstand, at  forudsætningerne for at klare sig godt i skolen reelt ikke kan erhverves i uddannelsessystemet, men kun opnås gennem opvæksten i form af nedarvet kulturel kapital, her forstået som sproglig kompetence, fra familien (Bourdieu & Passeron 1977:16 og 20). Bauman, konsumptionssamfundet og de nye fattigeFør jeg udfolder Baumans tanker om en ny fattigdom, er det nødvendigt at behandle Baumans  overordnede  teoretiske ramme, nemlig konsumptionssamfundet.  Baumans teori om konsumptions-samfundet er en del af det bud på den samtidsdiagnose, der bl.a. fremlægges i bogen Flydende modernitet (Bauman 2000). Bogens titel er samtidig Baumans begreb for samfundet efter den 'tunge kapitalismes' omsmeltning (Jacobsen 2007:455). Distinktionen mellem tung og let kapitalisme bygger ikke på deciderede økonomiske analyser, men kan i højere grad ses som forskellige kollektive 'state-of-minds' for to forskellige epoker: produktionssamfundet og konsumptionssamfundet. Bauman fremhæver Fordismen som den tunge kapitalismes og dermed produktionssamfundets primære selvbevidsthed (Bauman 2000: 77), hvori der eksisterer orden, faste grænsedragninger og klare mål (ibid 74, 78 og 82). Dette betyder blandt andet, at produktionssamfundets medlemmer er indlejret i lokale og/eller produktionsmæssige fællesskaber, der ofte danner rammen om et helt livsforløb: ”Indledte man en karriere hos Ford eller Renault, var der derimod en til vished grænsende sandsynlighed for, at den også ville ende der” (ibid 78). Målene for et individs livsforløb er derfor på forhånd givet ved eksistensen af et begrænset antal  instanser (ibid 81), omend Bauman ikke kommer nærmere ind på hvad målene mere konkret omhandler, udover at de ikke er styret af individerne selv og har øvre grænser (ibid 85 og 101), eller hvilke instanser eller myndigheder, der er tale om.Baumans flydende modernitet, lette kapitalisme og konsumptionssamfund, som vi befinder os i nu, er i Gidden'sk terminologi karakteriseret ved udlejring uden genindlejring: Alt flyder, forstået på den måde, at samfundets traditioner og rutiner bliver revet op med roden uden at blive erstattet af nye faste bindinger over længere perioder (Jacobsen 2007:455). Eksistensen af utallige stridende instanser eller myndigheder annullerer hinandens gyldigheder og skaber uvished hos samfundets medlemmer, idet det enkelte individ selv refleksivt må vælge sine mål blandt et endeløst udvalg af tilbud (Bauman 2000:81-82 og 85). Som en logisk følge af paradokset i at have mange myndigheder kan hvert enkelt mål aldrig opnå fuldstændig accept, og det er derfor umuligt nogensinde at finde sikkerhed og ro:”Verden er som et 'tagselvbord' ... De spisende gæster er forbrugere, og den værste og mest irriterende af de udfordringer, forbrugerne står over for, er behovet for at prioritere” (ibid 84).At prioritere vil ifølge Bauman sige, at vurdere ens midlers rækkevidde og vælge mål derudfra, men den centrale pointe i teorien om konsumptionssamfundet bliver, at denne opvejning af midler ift. mål ender med at overtage fokus. Med udgangspunkt i en analyse af bl.a. Jane Fonda's Workout Book tydeliggør Bauman, at samfundets medlemmer i den flydende modernitet er helt overladt til sig selv og selv har ansvar for sit liv (ibid 87-89). Som følge heraf må individerne i konsumptionssamfundet hele tiden forsøge at optimere deres egne liv, med udgangspunkt i opvejningen af mål og midler – en form for permanent ”shopping”. Hvor målestokken for egen lykke i produktionssamfund var ens økonomisk ”ligestillede” er der i forbrugersamfundet ingen øvre grænse (ibid 101), og inspireret af massemediernes fremstilling af celebre personer og drømmeskabende reklamer bliver forbruget dels en søgen efter nye uopdagede sansninger, men måske vigtigst en flugt fra den flydende modernitets konstante usikkerhed og et forsøg på selvidentifikation gennem forbruget (ibid 108).Det er imidlertid ikke alle, der har lige muligheder for at deltage i den nye form for selvidentifikation, for som Bauman ser det, er de økonomiske ressourcer afgørende (ibid 116). Således har samfundets fattigste ingen mulighed for at realisere sig selv på samme måde som samfundets velhavere, idet størstedelen af konsumptionssamfundets valgmuligheder ligger uden for deres økonomiske rækkevidde. Omvendt har de heller ikke mulighed for at stige af ræset, for som Bauman citerer Jeremy Seabrook for: ”lever de fattige ikke i en anden kultur end de rige” (ibid 117). Massemedierne fokuseren på celebre personligheder omvender Foucaults panoptisme til en synoptisme: De mange overvåger og efterligner de få, hvilket imidlertid også disciplinerer (ibid 113). Identitetens paradoksale forbindelse til det disciplinerede og i høj grad ensrettede forbrug illustrerer Bauman underfundigt ved at henvise til en reklame for hårproduktet X med en flok kvinder med forskellige frisurer og sloganet: ”De er alle sammen unikke og individuelle og bruger alle sammen X” (ibid 111). Det frie identitetsskabende forbrug omhandler ikke kun forbrug af økonomisk art, men selv i umiddelbart ikke-økonomiske situationer, hvor samfundet lavere lag eller synes at kunne spille med på lige fod, er Baumans analyse pessimistisk: Giddens plastiske seksualitet kan ses som kulminationen på en ”shopping”-kultur indenfor det parforholdsmæssige og seksuelle, og lige så frigørende og positiv denne kan opfattes for de ressourcestærke, lige så smertefuldt og skæbnesvangert rammer udviklingen de ressourcesvage. Den plastiske seksualitets bivirkninger i form af skilsmisser, børn udenfor kernefamilien og knuste hjerter, rammer ifølge Bauman meget hårdere hos de ressourcesvage end hos de ressourcestærke, der gennem deres økonomiske formåen bedre har råd til fejltagelser (ibid 119). Evnen til at forbruge, og vælge forbrugsgoder til og fra i skabelsen af ens egen identitet, bliver således samfundets nye stratificeringsmekanisme, hvor samfundets fattige på alle måder lades i stikken.
Diskussion af styrker og svaghederBourdieus reproduktiontænkning er både hans styrke og svaghed: Den er enormt god til at forklare hvorledes udelukkelsesmekanismerne i uddannelsessystemet fungerer, men har sine mangler i at forklare, når dette ikke sker. Der er jo rent faktisk folk fra de lavere sociale lag der mod alle odds opnår succes i uddannelsessystemet, og spørgsmålet er, hvad dette skal tilskrives? En fremhævelse af personlige egenskaber og muligheder for individuel, ubundet livsførelse er i modstrid med Bourdieus øvrige teorier og begreber , og Bourdieu synes derfor ikke umiddelbart at have noget svar på spørgsmålet. Bourdieus aktører kan på mange måder virke låste af strukturer og dominansforhold og dermed ude af stand til at gøre op med den socioøkonomiske samfundsposition, de er sat i. På den anden side taler empirien sit tydelige sprog, for når ”sandsynligheden for, at en datter af en landarbejder i 1960'ernes Frankrig skulle nå frem til et studium på universitetsniveau er 0,7%” (Bourdieu & Passeron 1977:16) og ”en tilsvarende sandsynlighedsberegning for en pige med en højere middelklassebaggrund viser, at der vil være 57,9 % chance” (ibid 17), forstummer kritikken hurtigt, i hvert fald set i forhold til den konkrete undersøgelse. Bourdieus omfattende empiriske forankring ser jeg som en klar styrke, omend hans teori om uddannelsessystemet netop er meget empirisk bundet til en bestemt historisk og kulturel situation, og derfor ikke uden videre kan generaliseres ud til andre kontekster.En styrke i Baumans måde at anskue social differentiering på er hans originale fokus på forbrug. Det er en god pointe, at fattigdom i et velstående kapitalistisk samfund et eller andet sted må defineres med hensyn til, hvorvidt der er økonomisk råderum til at foretage de aktiviteter, der er almindelige. Fattigdom er ikke længere et spørgsmål om liv og død, men et spørgsmål om livschancer. For nyligt har der i forskellige medier været en debat om antallet af fattige børn i Danmark, og her lå fokus fra bl.a. Red Barnets side på den isolation børn fra fattige hjem sad i pga. deres manglende mulighed for at deltage i sociale aktiviteter i skolen og fritiden (Løkkegaard Jepsen 2008).I det følgende vil jeg påpege nogle problematiske aspekter ved Baumans generelle teori, hvilket er væsentligt, da det er ud fra den generelle teori Baumans pointer om social differentiering er baseret. Bauman synes at bygge flere af sine analyser på dissekering af forskellige reklameslogans, coachingbøger og TV-udsendelser (se fx Bauman 2000:87, 89, 91-95, 102, 107, 111) snarere end undersøgelser af virkelige menneskers reelle adfærd på markedet. Teorien mangler empirisk forankring, hvilket gør, at der kan sættes spørgsmålstegn ved dens udsigelseskraft: Er teorien om konsumptionssamfundet reelt dækkende for den virkelighed vi befinder os i, eller er det kun et særligt segment, der handler i overensstemmelse med reklamernes budskaber og Baumans teori? Til Baumans forsvar må det dog siges, at han ikke postulerer at ville skabe en empirisk funderet teori med generel rækkevidde, målet er vel nærmere at lave en form for kvalitativ kulturanalyse, der sætter tingene lidt på spidsen.Der er imidlertid også mangel på konsistens, eller i hvert fald underbygning, i visse af Baumans argumenter: Teoretisk set giver det umiddelbart god mening, at et voksende antal myndigheder er et paradoks, der underminerer den enkelte myndigheds autoritet, men holder det i virkeligheden, på individniveau? Bauman virker blind for muligheden for, at visse mennesker kan acceptere specifikke myndigheders målvejledning og ignorere andre myndigheder, sådan som der kan argumenteres for, at medlemmer af forskellige subkulturer (fx BZ-bevægelsen) eller markante religiøse grupperinger (fx Hizb-ut-Tahrir) gør. Et hovedpunkt i Bauman skelnen mellem det fordistiske industrisamfund og det flydende konsumptionssamfund er, at målene var faste og midlerne var usikre i førstnævnte, mens sidstnævnte er kendetegnet ved faste midler og evigt usikre mål (Bauman 2000:79). Forklaringen på dette glimrer dog i sit fravær, og især i forhold til industrisamfundet synes der at være en logisk brist: Hvis målene dengang på forhånd var givne, virker midlerne umiddelbart ligetil. Indledte en person en karriere hos fx Ford, var dette ifølge Bauman sandsynligvis personens arbejdsplads langt frem i tiden, og midlet til at opnå personens mål måtte nødvendigvis være personens arbejdskraft i endda meget faste rammer.
KonklusionBourdieus analyse sætter os i stand til at se uddannelsessystemet som et led i en klassereproduktion. På overfladen fremtræder det som et neutralt system, hvorigennem samfundets mest begavede børn oparbejder kompetencer i fri konkurrence, men i dets væsen er det et apparat til reproduktion af klassesamfundets sociale orden. Bourdieus analyse er skarp og empirisk velfunderet, men han har imidlertid svært ved at forklare de mønsterbrydere, der på trods af manglende kulturel kaptital i barndomshjemmet alligevel klarer sig gennem uddannelsessystemet. Baumans ærinde er ikke at forklare, hvorfor den sociale ulighed opstår, men at påpege hvorfor samfundets nye fattige bliver de personer, der ikke kan forbruge på samme vilkår som andre. Pointen er god, men Baumans generelle teori om den flydende modernitet og konsumptions-samfundet, mener jeg som tidligere nævnt har visse svagheder. LitteraturlisteBauman, Zygmunt 1991: Modernitet og Holocaust. København: Hans Reitzels ForlagBauman, Zygmunt 2000: Flydende modernitet. København: Hans Reitzels ForlagBourdieu, Pierre 1997: Af praktiske grunde. Omkring teorien om menneskelig handlen. København: Hans Reitzels ForlagBourdieu, Pierre 1994: ”Socialt rum og symbolsk magt”, i Pierre Bourdieu: Centrale tekster inden for sociologi og kulturteori. København: Akademisk Forlag.Bourdieu, Pierre & Jean Claude Passeron 1977: ”Sproglig autoritet og pædagogisk autoritet”, i Boel Berner, Staf Callewaert & Henning Silberbrandt: Skole, ideologi og samfund. København: Munksgaard.Foucault, Michel 1994: Viljen til viden – Seksualitetens historie 1. København: Det lille ForlagFoucault, Michel 2003: Overvågning og Straf – Fængslets fødsel. København: Det lille ForlagFoucault, Michel 1982: ”Afterword. The Subject and Power”, i Hubert L. Dreyfus og Paul Rabinow: Foucault, Michel: Beyond Structuralism and Hermeneutics. Brighton: The Harvester PressJacobsen, Michael Hviid 2007: ”Zygmunt Bauman” i Heine Andersen & Lars Bo Kaspersen (red.): Klassisk og moderne samfundsteori. København: Hans Reitzels Forlag.Järvinen, Margaretha 2007: ”Pierre Bourdieu” i Heine Andersen & Lars Bo Kaspersen (red.): Klassisk og moderne samfundsteori. København: Hans Reitzels Forlag.Kristensen, Jens Erik 1987: ”Mennesket mellem viden, magt og subjektivitet”. Grus, nr. 22/23: 147-170Lindgren, Sven-Åke 2007: ”Michel Foucault” i Heine Andersen & Lars Bo Kaspersen (red.): Klassisk og moderne samfundsteori. København: Hans Reitzels Forlag.Løkkegaard Jepsen, René 2008: ”59.000 børn lever i fattigdom i Danmark”. Berlingske Tidende. d. 8. december: 4Månson, Per 2007: ”Max Weber” i Heine Andersen & Lars Bo Kaspersen (red.): Klassisk og moderne samfundsteori. København: Hans Reitzels Forlag.Scott, John 2001: Power. Cambridge: Polity Press.Weber, Max 2003: Udvalgte tekster, bd. 2. København: Hans Reitzels Forlag.

Opgaven forholder sig til Beck og Baumans respektive forsøg på at give en tidsdiagnose for nutidens samfund i form af deres teorier om ”Risikosamfundet” og ”Konsumptionssamfundet”. Besvarelsen bygger hovedsageligt på de to teoretikeres egne tekster i form af Becks Risikosamfundet – på vej mod en ny modernitet (Beck 1997) og Baumans Flydende modernitet (Bauman 2000), hvorfor fokus også vil ligge på at redegøre, sammenligne og diskutere de væsentlige begreber, der fremstilles i disse to tekster. Beck og risikosamfundetBecks forsøger gennem sin teori om risikosamfundet at skildre et epokalt brud inden for moderniteten, hvor det knaphedssamfund, der hidtil har eksisteret, er ved at blive erstattet af risikosamfundet. Man kan altså tale om to idealtypiske samfundsdiagnoser, der forsøger at karakterisere hver sin periode, men Beck understreger, at overgangen endnu ikke er fuldendt  (Beck 1997: 29).Knaphedssamfundets primære konflikt omhandler ifølge Beck fordeling af den industrielt producerede rigdom og har derfor karakter af en klassekonflikt (Beck 1997: 28). Dette betyder, at knaphedssamfundet er et samfundet med udpræget stratifikation, hvor den materielle nød stort set udelukkende rammer hierakisk (Rasborg 2007: 461).I risikosamfundets har den produktionsmæssige fremgang og de vestlige velfærdsstater opblomstring til en vis grad løst knaphedssamfundets altoverskyggende problem med at sikre mad på bordet til samfundets dårligst stillede (Beck 1997: 29), men i bagsiden af medaljen er, at vi  konfronteres med risici i form af ikke-intenderede konsekvenser af industrisamfundets produktion (Ibid 29-30). Der er altså tale om en ny problematik, som udspringer af menneskets behandling af naturen , som i sidste ende vil ramme mennesket. Disse nye risici har en række særegne karakteristika, hvoraf forholdet til klasse og viden kort vil blive opridset:De nye risici har ofte global karakter, og er dermed som udgangspunkt klasseuspecifikke, idet eksempelvis forurening af vand og luft rammer alle, og ikke er bundet til forurenerens egen lokalitet (Ibid 31-32). Imidlertid skaber risikosamfundet ny ulighed, idet ”de farlige industrier flyttes til de lande, hvor arbejdskraften er billig” (Ibid 56), og velhavende har mulighed for at købe sig sikkerhed både på globalt (fx ved at flytte produktionen) og lokalt plan (fx ved at undgå farlige jobs) (Ibid 48).De nye risici kan være usynlige og abstrakte og dermed afhængige af viden, definitioner og fortolkning, der ikke kan adskilles fra økonomiske og samfundsmæssige interesser, hvorfor videnskaben nødvendigvis må opgive sin neutralitet og forholde sig normativt til risici (Beck 1997: 32-41, Rasborg 2007: 462).Beck anser som nævnt indledningsvis risikosamfundet som et epokalt brud indenfor moderniteten, hvilket bl.a. betyder, at risikosamfundet stadig operer indenfor den kapitalistiske logik. Højteknologisk produktion og kapitalisme udgør en sprængfarlig kombination, og Beck anvender Luhmanns systemperspektiv på økonomien i hans karakteristik af den som 'selvreferentiel' (Beck 1997: 32), forstået på den måde, at økonomien kun agerer på baggrund af egne koder og derfor relativt uafhængigt af dens omverden. Dette forstærker yderligere omfanget af risici, da producenter af risici bliver blinde for de i forvejen uigennemsigtige ansvarssammenhænge mellem deres produktion af varer og risici (Ibid: 45). Omfanget af risici indeholder ifølge Beck ”civilisatoriske selvødelæggelses-potentialer” og ”vidtrækkende farer”, som kun globale initiativer kan dæmme op for (Beck 1997: 31 og 64, Rasborg 2007: 463).Bauman og konsumptionssamfundetBaumans teori om konsumptionssamfundet er en del af det bud på den samtidsdiagnose, der bl.a. fremlægges i bogen Flydende modernitet (Bauman 2000). Bogens titel er samtidig Baumans begreb for samfundet efter den 'tunge kapitalismes' omsmeltning (Jacobsen 2007: 455). Distinktionen mellem tung og let kapitalisme bygger ikke på deciderede økonomiske analyser, men kan i højere grad ses som forskellige kollektive 'state-of-minds' for to forskellige epoker: produktionssamfundet og konsumptionssamfundet. Bauman fremhæver Fordismen som den tunge kapitalismes og dermed produktionssamfundets selvbevidsthed (Bauman 2000: 77), hvori der eksisterer orden, faste grænsedragninger og klare mål (Ibid: 74, 78 og 82).Produktionssamfundets medlemmer er indlejret i lokale og/eller produktionsmæssige fællesskaber, der ofte danner rammen om et helt livsforløb: ”Indledte man en karriere hos Ford eller Renault, var der derimod en til vished grænsende sandsynlighed for, at den også ville ende der” (Ibid: 78), og målene for et livsforløb er derfor på forhånd givet ved eksistensen af et begrænset antal  instanser (Ibid: 81), omend Bauman ikke kommer nærmere ind på hvad målene mere konkret handler om (udover at de ikke er styret af individerne selv og har øvre grænser (Ibid: 85 og 101), eller hvilke instanser eller myndigheder, der er tale om.Baumans flydende modernitet, lette kapitalisme og konsumptionssamfund, som vi befinder os i nu, er i Gidden'sk terminologi karakteriseret ved udlejring uden genindlejring: Alt flyder, forstået på den måde, at samfundets traditioner og rutiner bliver revet op med roden, uden at blive erstattet af nye faste bindinger over længere perioder (Jacobsen 2007: 455).Eksistensen af utallige stridende instanser eller myndigheder annullerer hinandens gyldigheder og skaber uvished hos samfundets medlemmer, idet det enkelte individ selv refleksivt må vælge sine mål blandt et endeløst udvalg af tilbud (Bauman 2000: 81-82 og 85). Som en logisk følge af paradokset i at have 'mange myndigheder' kan hvert enkelt mål aldrig opnå fuldstændig accept, og det er derfor umuligt nogensinde at finde sikkerhed og ro:”verden er som et 'tagselvbord' ... De spisende gæster er forbrugere, og den værsteog mest irriterende af de udfordringer, forbrugerne står over for, er behovet for at prioritere”(Ibid: 84)At prioritere vil ifølge Bauman sige, at vurdere ens midlers rækkevidde og vælge mål derudfra, men den centrale pointe i teorien om konsumptionssamfundet bliver, at denne opvejning af midler ift. mål ender med at overtage fokus. Med udgangspunkt i en analyse af bl.a. Jane Fonda's Workout Book tydeliggør Bauman, at samfundets medlemmer i den flydende modernitet er helt overladt til sig selv, og selv har ansvar for sit liv (Ibid 87-89), hvorfor individerne i konsumptionssamfundet hele tiden må forsøge at optimere deres egne liv, med udgangspunkt i opvejningen af mål og midler – en form for permanent ”shopping”. Hvor målestokken for egen lykke i produktionssamfund var ens økonomisk ”ligestillede” er der i forbrugersamfundet ingen øvre grænse (Ibid 101), og inspireret af massemediernes fremstilling af celebre personer og drømmeskabende reklamer bliver forbruget dels en søgen efter nye uopdagede sansninger, men måske vigtigst en flugt fra den flydende modernitets konstante usikkerhed og et forsøg på selvidentifikation gennem forbruget (Ibid 108).SammenligningBeck og Bauman er begge nulevende sociologiske teoretikere, hvis bud på en karakteristik på samfundet på visse måder minder om hinanden. Først og fremmest er risikosamfundet og konsumptionssamfundet to forsøg på samtidsdiagnose, begge drevet af åbentlyst normative tilgange og mere eller mindre implicit kritik af et samfundet, der fungerer på kapitalistiske vilkår. Problemerne hos de to er dog vidt forskellige: Bauman er bekymret over de individualiserings- og opløsningstendenser han ser i konsumptionssamfundet (Bauman 2000: 119), mens Beck forudser alvorlige miljømæssige katastrofer hvis risikosamfundet realiseres.Skal man alligevel finde en fællesnævner for de to samfundstyper er begrebet usikkerhed nærliggende. Hos Bauman er usikkerheden konstant og skyldes fraværet af en højeste instans eller myndighed, mens usikkerhed hos Beck skyldes videnskabens manglende normfri autoritet og de uforudsete og uforudsigelige konsekvens af industriens produktion. Man kan sige, at Bauman og Becks forståelser af samfundet begge passer på Giddens' karakteristik af refleksivitet som det modernes særlige kendetegn forstået på den måde, at traditionerne kun efterleves hvis de kan begrundes, og at der ligeledes sættes spørgsmålstegn ved autoriteter som f.eks. videnskaben, hvilket skaber ontologisk usikkerhed (Kaspersen 2007: 435).Diskussion af styrker og svaghederI og med at Beck og Bauman har samme ambition om at samtidsdiagnosticere, er der også en del styrker og svagheder, der er gældende for begge teorier. At forsøge at karakteriserer en hel tidsperiode eller samfundstype med et enkelt begreb kommer uundgåeligt til at fremstå lidt bombastisk og grovkornet, hvilket imidlertid både rummer styrker, i form af teoriernes klarhed, og  svagheder, i form af overdreven fokus på et enkelt aspekt af en kompliceret verden .Begge teorier er originale og rammer tendenser i samfundet, der bør problematiseres, men man kan spørge sig selv, hvor velfunderede teorierne er rent empirisk.Kritikken af Beck har været omfattende og bl.a. Giddens kritiserer Beck for ikke at påvise en forøget fare: ”overgangen fra det traditionelle til det moderne samfund ikke er ensbetydende med, at der er sket en forøgelse af ”real siskiness” - snarere tværtimod” (Rasborg 2007: 464). Til Becks forsvar må man dog gentage hans pointe om, at vi endnu ikke befinder os i risikosamfundet, hvorfor udregninger af stigende gennemsnitslevealdre mv. i hvert fald delvist skyder ved siden af målet. Dette ændrer dog ikke ved, at Becks teori med rette kan anklages for at have et vist spekulativt præg uden stor empirisk forankring.Bauman synes at bygge flere af sine analyser på dissekering af forskellige reklameslogans, coachingbøger og TV-udsendelser (se fx Bauman 2000: 87, 89, 91-95, 102, 107, 111) snarere end undersøgelser af virkelige menneskers reelle adfærd, hvilket gør, at man kan sætte spørgsmålstegn ved teoriens udsigelseskraft: Er teorien om konsumptionssamfundet reelt dækkende for den virkelighed vi befinder os i, eller er det kun et særligt (fiktivt?) segment, der handler i overensstemmelse med Baumans teori?Til hans forsvar må man dog sige, at Bauman aldrig forsøger at postulere, at han laver en empirisk funderet teori med generel rækkevidde – han ligger nærmere en form for kvalitativ kulturanalyse. Man kan mene at det i sig selv er et problem, men det nytter ikke at forlange grafer og statikker, fra folk der har et andet ærinde. Der er imidlertid også mangel på konsistens eller i hvert fald underbygning i visse af Baumans argumenter:1)	Teoretisk set giver det umiddelbart god mening, at et voksende antal myndigheder er et paradoks, der underminerer den enkelte myndigheds autoritet, men holder det i virkeligheden, på individniveau? Bauman virker blind for muligheden for, at visse mennesker kan acceptere specifikke myndigheders målvejledning og ignorere andre myndigheder, sådan som der kan argumenteres for, at medlemmer af forskellige subkulturer (fx BZ-bevægelsen) eller markante religiøse grupperinger (fx Hizb-ut-Tahrir) gør.2)	Et hovedpunkt i Bauman skelnen mellem det fordistiske industrisamfund og det flydende konsumptionssamfund er, at målene var faste og midlerne var usikre i førstnævnte, mens sidstnævnte er kendetegnet ved faste midler og evigt usikre mål (Bauman 2000: 79). Forklaringen på dette glimrer dog i sit fravær, og især i forhold til industrisamfundet synes der at være en logisk brist: Hvis målene dengang på forhånd var givne, virker midlerne umiddelbart ligetil. Indledte en person en karriere hos fx Ford var dette ifølge Bauman sandsynligvis personens arbejdsplads langt frem i tiden, og midlet til at opnå personens mål måtte nødvendigvis være personens arbejdskraft i endda meget faste rammer.KonklusionBeck og Bauman formår begge at problematisere aktuelle tendenser i nutidens samfund. På trods af teoretikernes forskellige fokus udgør (post)modernitetens evige usikkerhed et fælles udgangspunkt for teorierne om riskosamfundet og konsumptionssamfundet, der hver især vækker stof til eftertanke og har mange gode pointer. Teorierne lider dog under ensidig fokuseren på enkeltfænomener, og især i lyset af deres manglende empirisk underbygning fremstår de lidt spekulative og unuancerede.LitteraturlisteBaumann, Zygmunt 2000: Flydende modernitet. København: Hans Reitzels ForlagBeck, Ulrich 1997: Risikosamfundet – på vej mod en ny modernitet. København. Hans Reitzels ForlagJacobsen, Michael Hviid 2007: ”Zygmunt Baumann” i Andersen, Heine & Kaspersen, Lars Bo (red): Klassisk og moderne samfundsteori.  København: Hans Reizels forlagKaspersen, Lars Bo 2007: ”Anthony Giddens” i Andersen, Heine & Kaspersen, Lars Bo (red): Klassisk og moderne samfundsteori.  København: Hans Reizels forlagRasborg, Klaus 2007: ”Ulrich Beck” i Andersen, Heine & Kaspersen, Lars Bo (red): Klassisk og moderne samfundsteori.  København: Hans Reizels forlag


Videnssamfundet er en samfundsform, som, mange sociologer hævder, har afløst industrisamfundet. Der er tale om et begreb, som bliver udviklet i 1960’erne og 1970’erne af en række amerikanske sociologer med den hensigt at tegne konturerne af et samfund, hvor hovedparten af arbejdsstyrken er beskæftiget i den tertiære sektor. Her fungerer viden som den vigtigste produktivkraft, hvilket udfordrer den hidtidige materielle forståelse af produktivkræfterne, som kom til udtryk i tankerne om industrisamfundet – oprindeligt formuleret af Karl Marx (1818-1883). Et centralt element i tankerne om videnssamfundet er diskussionen om klassesamfundets opløsning. Nogle liberalt orienterede sociologer hævder, at ideologier som marxisme og kommunisme opstår med industrisamfundet, og at de tillige dør med det. Den nye samfundsform har tilvejebragt forudsætninger for en alsidig og universel udvikling af mennesket i alle samfundslag.I modsætning hertil hersker hos andre sociologer en forestilling om, at samfundet i dag, trods væsentlige ændringer fra industrisamfundet, stadig er klasseopdelt, og hvor fordelingen af livschancer fortsat må ses som stærkt differentieret. De anerkender, at vi lever i en ny tidsalder, men at denne i høj grad skal ses som udtryk for en ny fase i kapitalismens udvikling: En postkapitalisme. Udfordringen bliver at forstå, hvilke former de nye klassekonstellationer, de nye former for ulighed og udbytning, antager i denne nye samfundsform.Denne undersøgelse har som overordnet antagelse, at der i videnssamfundet hersker differentieringsmekanismer, som medfører, at fordelingen af samfundsressourcer er ulige fordelt mellem befolkningsgrupper.I det følgende vil vi undersøge, hvilke faktorer der betinger fordelingen af viden og kundskaber i samfundet. Det vil i forlængelse heraf blive vurderet, om man kan tale om særlige mønstre af social differentiering, som kan forklare, at tilegnelsen af viden og kundskab fordeler sig, som det er tilfældet. 1. Det teoretiske apparatUndersøgelsen vil først og fremmest tage sit teoretiske udgangspunkt i Pierre Bourdieus teori om individers placering og orientering i det sociale rum. Der vil herunder hovedsageligt blive lagt vægt på begrebet kulturel kapital, som Bourdieu anser som en central faktor, der kan forklare, hvorfor tilegnelsen af viden og kundskab ikke fordeler sig lige blandt individer i det sociale rum.Hernæst vil vi med udgangspunkt i Ann Phoenix’ teori om intersektionalitet undersøge, om køn tillige er en differentieringsfaktor, dvs. om mænd og kvinder ikke har lige adgang til ressourcerne viden og kundskab.1.1 Det sociale rumPierre Bourdieu er en sociolog, som kan siges at have udviklet en omfattende teori om differentieringsmekanismerne i samfundet. Han ser det som videnskabens opgave at fastsætte hovedprincipperne for differentiering, som er nødvendige for at forklare totaliteten af de karakteristika, som er observeret hos en given gruppe individer (Bourdieu 2001:2). Bourdieu kalder sig strukturalistisk konstruktivist, hvilket indikerer et forsøg på både at afdække de objektive strukturer ved at tilsidesætte aktørernes subjektive holdninger samtidig med, at han tager højde for de daglige individuelle kampe, som har til formål at forandre eller bevare strukturerne (Bourdieu 1994:52,54-55). Ved spørgsmålet om eksistensen af klasser, kommer denne strukturalistiske konstruktivisme særligt til udtryk, idet Bourdieu hævder, at agenter både er klassificerede og klassificerende (Bourdieu 2001:1) De er både udsat for ydre, strukturel påvirkning, som klassificerer dem samtidig med, at de afgrænser sig fra andre grupper i kraft af deres handlinger og præferencer i det sociale rum. Samfundet består ifølge Bourdieu af en række sociale felter, som er afgrænset i forhold til hinanden og som kan siges at være et netværk af objektive relationer mellem positioner.For Bourdieu kan der ikke trækkes et skarpt skel mellem på den ene side aktørernes handlinger og på den anden side de overindividuelle strukturer i det sociale rum. I stedet er der tale om direkte sammenhæng. Formidlingen mellem hhv. aktørernes position og positioneringer (handlinger) sker gennem det, Bourdieus kalder habitus. Habitus er udtryk for aktørernes holdnings- og adfærdsdispositioner, som er dannet gennem socialiseringsprocessen, dvs. gennem objektive strukturer. Der er tale om et socialt konstitueret system af dispositioner (Weininger 2004:124). Habitus er dels et produkt af historien, dels producerer det yderligere praksis. Det er formet historisk af de objektive strukturer samtidig med, at det fungerer som grundlag for individernes positioneringer i det sociale rum.De faktorer, som ifølge Bourdieu afgrænser individers positioner i forhold til hinanden i det sociale rum, er fordelingen af kapital. Det er betegnelsen for et sæt af anvendelige ressourcer og magtformer (Weininger 2004:122). Det er besiddelser, som er egnede til at give styrke, magt og dermed udbytte til deres indehaver (Bourdieu 2001:3). Kapital eksisterer i forskellige former. Der skelnes mellem økonomisk, kulturel og social kapital. Dersom disse forskellige kapitalformer opfattes som legitime, dvs. hvis de overordnet er genstand for genkendelse og anerkendelse i bestemte grupper eller sammenhænge, omskrives de til symbolsk kapital.Agenter i det totale sociale rum er først og fremmest positioneret i overensstemmelse med den totale mængde kapital, de er i besiddelse af. Dernæst er de fordelt i overensstemmelse med sammensætningen af primært økonomisk og kulturel kapital, dvs. hvilken vægt de to kapitalformer har i forhold til hinanden (Bourdieu 2001:3). De enkelte grupper eksisterer kun i relation til hinanden og de privilegerede grupper danner holdninger, smag, præferencer i opposition til de underprivilegerede. Ifølge Bourdieu har de agenter, som indtager tilstødende positioner i det sociale rum, ensartede betingelser og er derfor underlagt samme betingende faktorer (Ibid.).1.2 Kulturel kapital som differentieringsfaktorBourdieu erfarer gennem sine studier af bl.a. det franske uddannelsessystem, at der er en tæt relation mellem aktørernes besiddelse af kapital og deres muligheder i samfundet. Det er hovedsageligt besiddelsen af kulturel kapital, dvs. dannelse og ikke mindst sproglige kompetencer, som ifølge Bourdieu er afgørende for, at aktører kan begå sig i uddannelsessystemet. Da vi befinder os i et samfund, som reelt rummer klassemæssige forskelle, må der principielt altid være tale om en indlæringsproces i uddannelsessystemet, som begunstiger nogle frem for andre (Bourdieu, Passeron 1977:19). Den sproglige beherskelse spiller her en central rolle, da koderne i uddannelsessystemet hovedsageligt henvender sig til de elever, som anvender det i samfundet dannede sprog. Dette indlæres ifølge Bourdieu gennem opvæksten og familien – og ikke gennem selve uddannelsessystemet – hvilket altså er med til på forhånd at begunstige elever med høj kulturel kapital (Bourdieu, Passeron 1977:20). Uddannelsessystemet udøver på den baggrund symbolsk vold (Bourdieu, Passeron 1977:18).Forholdet mellem ens placering i det sociale rum og ens udannelsesmæssige chancer er således konstitueret via den ulige fordeling af sprogkapital (kulturel kapital) blandt de forskellige sociale klasser (Bourdieu, Passeron 1977:27). De grupper som tilhører den legitime kultur i samfundet, er således også dem, som alene lever op til uddannelsessystemets sproglige ideal. Tilbøjeligheden til at betragte samfundet i dag som et videnssamfund må således medføre, at den kulturelle kapital indtager pladsen som den primære differentieringsfaktor. Når viden i dag kan siges at fungere som samfundets produktivkraft, må det være uddannelsessystemet, som står for at reproducere den sociale orden. Bourdieu åbner op for, hvordan videnssamfundet også skal ses som et klassesamfund, hvor fordelingen af viden og kundskab er differentieret og betinget af individernes placering i det sociale rum. Uddannelsessystemet foretager en selektion af elever på baggrund af social herkomst, idet sprogkoderne i skolen aflæses og beherskes lettere af nogle grupper end af andre. 1.3 Intersektionalitet”Intersectionality foregrounds the notion that no social category operates in isolation from other social categories” (Phoenix 2006:23).Der er ikke som sådan noget galt med at bedrive sociologi med fokus på en bestemt social kategori, som f.eks. klasse, men vi må anerkende, at vi ikke kan forstå denne kategori isoleret. Ved at holde et ensidigt fokus, vil det sociale rum fremstå som statisk – og identitetsdannelse vil være fikseret inden for en bestemt habitus. At tage et intersektionelt synspunkt sætter den individuelle agent mere i centrum, fordi man her ikke blot er kvinde, sort eller en del af overklassen. Idet man henter sin identitet fra flere forskellige differentieringsfaktorer, må man i højere grad opfatte individet som en unik handlende aktør, der har anlæg for at engagere sig i flere forskellige interessegrupper.Bourdieus teoriapparat er ikke en egentlig systemteori, men han har helt sikkert en ”klasse”-bias i sit fokus på det sociale rum som en arena, hvor man via forbrug, på teatralsk nærmest Goffmansk vis, kan fremvise sine besiddelser af symbolsk kapital (Weininger 2004:136). Bourdieu anerkender eksistensen af andre differentieringsfaktorer, som f.eks. køn og etnicitet, men man kan kritisere ham for at ignorere dem i sit teoriapparat, der dermed kommer til at mangle den intersektionelle forståelse af det sociale, der modvirker teoretisk ensidighed og stilstand. Oprindeligt tildelte Bourdieu disse demografiske differentieringsfaktorer en sekundær rolle, idet placering i det sociale rum måtte forstås som noget mere fundamentalt. Habitus er kønnet, men kønsforskellen kan udledes fra ens placering i det sociale rum – og ikke omvendt.Som citatet antyder, så har Bourdieu senere ændret denne holdning til andre differentieringsfaktorer og især kønsstrukturer. Han anerkender, at der eksisterer nogle så nedgroede og rigide kønskodifikationer i samfundet, at de må tildeles en mere uafhængig rolle – sidestillet med placering i det sociale rum. Der findes altså nogle forskelle, som ikke historisk kan ledes tilbage til klassestrukturer – som Bordieu udtrykker det: ”there is something in common between a woman managing director…and the woman production line worker” (Bourdieu i ibid.).At diskutere kausaliteten mellem placering i det sociale rum og kønsstrukturer, og altså hvorvidt køn er en uafhængig differentieringsfaktor, ligger uden for denne undersøgelses rammer. I stedet vil vi mere grundlæggende undersøge, hvorvidt køn i det hele taget kan betragtes som en faktor, man bør inddrage i analysen af sociale strukturer – her mere konkret i tilegnelsen af viden og i forholdet mellem denne tilegnelse og bagvedliggende kulturel kapital.Kulturel kapital:Bourdieu inddeler kulturel kapital i en institutionaliseret, en kropsliggjort og en tingsliggjort form.Bourdieus begreb om den institutionaliserede kulturelle kapital dækker over det at have papir på sin kropsliggjorte kulturelle kapital, typisk gennem akademiske titler eller lignende (Bourdieu 1986: 247-248). Den institutionaliserede kulturelle kapital er dermed ret uvedkommende i vores sammenhæng, da den ikke i sig selv kan siges at have indflydelse på overførslen af kulturel kapital fra forældre til børn, men mere handler om sikringen af en stabil konverteringsrate mellem kulturel kapital og økonomisk kapital (Ibid.:248).Den kropsliggjorte kulturelle kapital omhandler ”en slags finkulturelle færdigheder, en beherskelse af den legitime kulturs koder” (Järvinen 2007:352). Der er dermed tale om personlige egenskaber inden for sprog, akademiske discipliner, kunstneriske discipliner og generel viden om takt og tone, kunst, politik, historie mv. Den kropsliggjorte kulturelle kapital er personligt tilegnet gennem opvæksten i en familie med et højt niveau af kulturel kapital, gennem fritid til kulturel fordybelse og gennem uddannelse (Bourdieu 1986:245-246).Den tingsliggjorte kulturelle kapital omhandler den materielle erhvervelse af kulturelle genstande såsom bøger, kunstværker og instrumenter (Ibid.:246). Bourdieu pointerer dog, at tingsliggjort kulturel kapital kun har værdi, såfremt det kan beherskes af en person med tilstrækkelig kropsliggjort kulturel kapital (Ibid.:247): Man må kunne læse for at have glæde af bøger og man må have et vist kendskab til litteratur for at kunne forstå og drage nytte af avantgardedigte. For at operationalisere de væsentlige elementer af den kulturelle kapital kigger vi på uddannelse og kulturelle besiddelser.Uddannelse:Kropsliggjort kulturel kapital operationaliserer vi til graden af uddannelse. Der er imidlertid flere problematikker forbundet herved. Først og fremmest risikerer vi at måle den institutionaliserede kulturelle kapital ved kun at se på forskellige uddannelser. Det er ifølge Bourdieu muligt at have høj kropsliggjort kulturel kapital som f.eks. autodidakt uden formel uddannelse (Ibid.:247). I det hele taget måler vi kun på én ud af de tre ovenfor skitserede måder at tilegne sig kulturel kapital på, og der er fare for at sætte lighedstegn mellem kropsliggjort kulturel kapital og uddannelseslængden, hvilket Bourdieu eksplicit advarer imod (Ibid.:244). For at undgå dette har vi valgt at rangordne uddannelse kvalitativt efter indhold og ikke kvantitativ efter længde, selvom dette i nogen grad er sammenfaldende. Selvom der som omtalt er visse problemer ved at operationalisere kropsliggjort kulturel kapital til forskellige niveauer af uddannelse, er det imidlertid den variabel, vi mener bedst dækker begrebet.


